
The FFTALSA Political Philosophy Manifesto
(FULLY FUTURISTIC TECHNOLOGY AUTOMATED LUXURY SPACE ANARCHISM)

[THIS IS THE DRAFT OF THE FFTALSA; MOST CONTENTS ARE INTENTIONALLY LEFT BLANK FOR IMPROVEMENTS]
WE SHOULD EXPECT THAT THE FULL VERSION WILL BE PUBLISHED AT VERSION 1.0.0 (V1.0) (INCLUDING THE ENGLISH TRANSLATION)

written by: 5f0ce1a6cdb7c694596f984c269f8038c794bf8dbbefc0f941d8f32fe0110be03283ec3230f505840c161f25fafcbd6b1979ca5f1235c7f95ac808fd58bbdf44 [SHA512]
written by: 008f697df889468ecc8b346b21e12b5ad80078464246626dd057df777d33b28b6ea4a5f2d8d072594035147740e3b56d3e36b73c40d270fa2a1104411630e4fa [SHA512]
draft: #2 ; v0.1.5 ; 12/11/21

Affairs:
	1. Postmodernism
		- Postmodernism and Transcendental Postmodernism
			Sa bersyong postmodernismo ng manipestong ito, mayroong dalawang punto ang postmodernismo: Postmoderno at Transendensiyang
			Postmoderno. [A] Postmodernismo - ang karaniwang pagtaliwas sa modernidad, tradisyon, kultura, atbp. ; [B] Transendensiyang
			Postmodernismo - isang matinding pagtaliwas sa lahat, pagtakas sa pinaghihinalaang reyalidad ng sangkatauhan sa pamamagitan ng
			postbiyolohikal na transendensiya, o sa madaling salita, sa pamamagitan ng transendensiya ng kamalayan. Ang dalawang ito ay mga
			saklaw sa pagitan ng postmodernismo at transendensiyang postmodernismo. Ang layunin ng manipesto ay maisagawa ang transisyon
			mula sa modernismo, tungo sa postmodernismo, at pinakahuli, sa transendensiyang postmodernismo. Kung maglalaho ang moderno,
			tradisyonal at iba pang kinikilalang mga kapanahunan ng pagkilos, o sa ibang paliwanag, tumaliwas ang mga indibidwal sa mga
			kapanahunan ng pagiging moderno, tradisyonal, at sa wakas, sa postmoderno, at pinalitan ito ng agresibong hakbang upang makawala
			sa reyalidad. Ito ay maituturing na isang Transendensiya. Subalit ang kasalukuyang mararating lamang ng mga indibidwal na
			nagrerebelde sa reyalidad ay postmodernismo, at mukhang malabong mangyari ang transendensiya hangga't hindi naaabot ng mga tao
			ang digital na imortalidad at pag-upload ng kamalayan sa isang neuromorpikong aparato, na makatutulong sana sa pagtaliwas sa
			mga kanapahunan, na makatutulong rin sa paghahanap ng reyalidad—hindi ng obhektibo—kundi ng pangwakas na reyalidad.
		
		- Social
			Sa modernong mundo, ang pakikisosyal sa kapwa ay mayroong mga alituntuning sinusunod, ang mga alituntuning ito ay malinaw na
			nakikitang sumusulong lamang sa pamamagitan ng mga modernong kaparaanan. Halimbawa, ang mga katauhan na bumubuo ng kolektibo ay
			mayroong mga pamantayang sinusunod upang maging katanggap-tanggap sa kani-kanilang miyembro sa isang kolektibong grupo. Sa mga
			pamantayang ito masusukat ang kalakasan ng kanilang pagsuporta sa pareho't iisang layunin. Sa paanong paraan nagiging moderno
			ang pakikisosyal? Tulad ng sa naunang nabanggit, walang iba kundi sa kalakasan ng pagsuporta sa magkakaibang sosyal na
			pagbubuklod at sa pagpapanatili kasalukuyang estado ng espesipikong mga pamantayan. Kapag ang pamantayan ay tinatanggap ng
			nakararami saan man sulok ng mundo at sa pamamagitan ng normatibong kompormidad sa masa ay nagpapalakas sa impluwensya nito sa
			minorya at sumunod na henerasyon, at mayroong mga istrukturang sosyal na nagpapanatili ng mga pamantayan. Sa paraang ito ay
			maituturing na modernidad ang pakikisosyal, sa kasalukuyang panahon lamang nangyayari ang mga ito. Hangga't mayroong isang tao
			na sumusuporta sa pamantayan ng pakikisosyal at sila ay mayroong matibay istrukturang sosyal, kahit na sabihing magkakaiba ang
			pamantayan ng mga grupo, ito ay hindi maitatangging moderno parin. Kung ano ang kasalukuyang pamantayang tinatanggap ng bawat
			magkakapares na miyembro ay iyon ay maituturing moderno, ang postmodernong pakikisosyal ay literal na pagtaliwas sa normatibong
			kompormidad na bumubuo ng istrukturang sosyal na nagdudulot ng malakihang bitak sa relasyon ng bawat indibidwal.
		
		- Politics & Economics
			Ang postmodernong pulitika ng manipestong ito ay hindi tulad ng tradisyonal na anarkismo, ito ay hindi rin itinuturing na isang
			ideyolohiyang anarkismo o anomang sistemang pampulitika, oo, isa itong politikal na manipesto sa paningin ng absurdo ngunit ang
			layunin ng manipestong ito ay unti-unting buwagin ang istrukturalismo na bumubuo sa mga kaisipan ng tao. Halatang oksimuron ang
			nilalaman na matutunghayan sa manipesto pero garantisadong maglalaho rin ang kaabsurdohan sa patuloy na pagtanggi ng anomang
			konsepto tungkol sa pulitika. Ang modernong pulitika ay naghahangad ng kapangyarihan habang ang postmodernong pulitika ay isang
			kabaliktaran nito. Madadaanan naman nito ang anarkismo ngunit dadating din ang punto ng oras na mabubuwag ito, iyon ang wakas
			ng anarkismo na mangyayari lamang sa postmodernismong transendensiya. Ang mga konsepto ng pulitika ay madadamay din sa hagupit
			ng post-strukturalismo. Mapapansin ang post-strukturalismo sa halos lahat ng parte ng manipestong ito, halimbawa ang unti-unting
			transisyon ng ekonomika tungo sa post-ekonomika, ganoon din sa pulitika, mayroon din itong wakas, ang lahat ay magkakaroon ng
			katawagan na mayroong unlapi na "post-" o ang katapusan. Mula sa Pasismo tungo sa pagtanggi ng anomang awtoridad, tungo sa
			pagbuwag ng mga institusyon. Kung paano maglalaho ang awtoridad ay ganoon din ang sistemang ekonomika, ngunit ang ekonomiya ay
			inaasahang matatagalan bago maglaho bilang praksis. Ang modernong ekonomika ay nakasento ang pokus sa makroekonomika o yung
			paksa ng malawakang sakop ng ekonomiya, na kung saan ay ang nananaig lamang sa kasalukuyan ay ang sistemang kapitalismo, kapag
			ganito ay nagkakaroon ng kompetensya kapag nagdadaigan ang mga sumusuporta ng mga magkakasalungat na teoryang ekonomika. Sa
			postmodernong otonomiyang lugar ay maaaring hindi na ito mangyari pa dahil ang pananaig ng anomang panig ay wala ng saysay kung
			walang layunin ang mga otonomiyang indibidwal na umagaw ng kapangyarihan. Mawawala ang mga antagonismo sa mga taktika ng
			pagtanggi. At ang mga saklaw ng pilosopiyang pampulitika na kung saan ay mayroong aksis ng awtoritaridad at ekonomika ay
			otomatikong mabubuwag ang konsepto sa isang otonomiyang lugar. Tanging ang pagtanggi ng pulitika at ekonomika ang hangganan ng
			postmodernismo ng manipesto. Mangyayari lamang ang transisyon ng pagbuwag sa takdang panahon, kung maaari lamang, nawa'y ang
			lubos na pagtanggi—o ang transendensiyang postmodernismo, pinakamalala sa lahat—sana ito na ang magwakas ng lahat ng antagonismo
			na umiral sa mundong ito dahil walang garantiya na lubos na mawawala ang salungatan ng moderno at postmodernong kaisipan.
		
		- Philosophy
			Ito ay napakalawak na larangan ng teorya ng kaisipan, ang modernong pilosopiya ay dinebelop lamang sa modernong panahon, ngunit
			hindi ibig sabihin nito ay ang modernong pilosopiya ang esensyal na malawak na kaisipan, hindi rin ibig sabihin na ito rin ay
			permanente at naglalahad mga matibay na abstraksyon. Ang modernong kaisipan ay napapanahon lamang sa kasalukuyang panahon at
			hindi nito malalakbay ang mga bagay na higit pa saklaw ng kumakatawan ng kaalaman dito. Mayroong implikasyon na mag-ebolb ang
			larangang kaisipang ito papalayo mula sa modernong kinagisnan kapag lumabas ang mga bitak ng partikular na pilosopiya sa mga
			sumusuporta ng modernismong pilosopiya. Sa pamamagitan ng pagtungo sa postmodernismong perspektibo, ang modernong kaisipan ay
			magbabago kapag napagtanto ang mga palasiya na nakatago sa modernong pilosopiya. Ang hipokritong pag-aari dito ay isang porma
			ng postmodernong pilosopiya ng pag-aari na kung saan ay pinupuna nito ang modernong "paniniwala" sa konsepto ng pag-aari, dito
			rin inilahad ang ibang perspektibo tungkol sa pag-aari. Ang modernong pilosopiya ay pansamantala lamang at mapapalitan din ito
			sa proseso ng ebolusyon ng sentro ng modernong kaisipan sa pamamagitan ng unti-unting transisyon sa postmodernismong susi ng
			kaisipan. Isa ang manipestong ito sa naghahayag ng postmodernong layunin, na tila ang layunin ay pagiging progressibo sa umpisa
			at ang wakas ay pagbulusok sa nihilistikong kaisipan. Ang bersyon ng postmodernismo dito ay mayroong malaking pagkakaiba sa
			popular na iniisip. Kung ang popular na postmodernismo ay halos kabaliktaran ng modernismo, ang postmodernismo ng manipestong
			ito ay pagtaliwas sa kasalukuyang katayuan ng modernismo at postmodernismo—isang anihilasyon ng nabuong impresyon sa mga ito—
			pero ito ay maituturing lamang na paghiwalay sa karaniwan nitong pagsasagawa ng mga paninindigan. Ang mga sumusuporta sa moderno
			at postmodernong pilosopiya ay agad na tumatalon sa konklusyon, nilalaktawan nila ang proseso ng mabusising pagkumpirma ng mga
			mahirap maunawaan na mga epistemolohikal na pahayag. Dito pumapasok ang epistemolohikal na pag-aalinlangan. Hindi maaaring
			seryosohin ang pag-panig sa anomang panig ng teorya ng kaisipan hangga't ang epistemolohiya ay walang matibay na suporta na
			maghahatid sa pangwakas na reyalidad, maski na ang pansariling pilosopiya ay nararapat na pagdudahan: at kapag sinabi ng isa na
			hawak niya ang katotohanan tungkol sa isang bagay na nasa ilalim ng mahirap na debate, nararapat na pagdudahan at isipin na ang
			kaniyang katotohanang pinanghahawakan ay pawang nagmula sa ignoransiya; at kapag ito ay kaniyang pinaniwalaan na parang totoo
			sa kabila ng kawalan ng patunay sa kaniyang ipinapahayag na "katotohanan", matatawag itong isang "Ilusyon ng Kaalaman", isang
			terminolohiyang nilikha ng pisisistang si Stephen Hawking. Ito ang kadalasang ugat ng di matapos-tapos na antagonismo, maaaring
			babanggitin ang debate ng "teolohiya" bilang isa sa mga halimbawa ng antagonismo. Ang pagresponde sa antagonismo ng moderno at
			postmoderno ay ang transendensiyang postmodernismo na suhesyon ng manipesto, dito kung saan ay ang mga bagay ay maghahangad ng
			totoong kumpirmasyon ng patunay bago makabuo ng konklusyon sa mga problema (hindi ito isang empirisismo sapagkat ang empirikal
			na ebidensya ay halos malabo o imposibleng malaman), ngunit nagbibigay lamang ng pag-asa ang panibagong istilo ng kaisipang ito
			na makamit, kung sakali, ang "tiyak na katotohanan" sa mahirap na unawain na pag-iral ng pangkalahatan.
		
		- Linguistics
			Hindi masasabing naka-istruktura ang lenggwahe kung ito ay nadebelop lamang mula sa sosyal na interaksyon, sabihin nating ang
			pagiging moderno ng lengguwahe ay resulta lamang ng maramihang pagsuporta sa mga ito. Ang pagiging moderno ng lenggwahe ang
			nagbibigay rin ng ilusyon na ito ay unibersal kapag ito ay boluntaryo o pwersahang ginamit ng mas nakararami sa pandaigdigan sa
			pang araw-araw. Kailanma'y hindi umiiral ang pagiging unibersal ng anomang lenggwahe sapagkat ang mga ito ay nalinang lamang
			mula sa komunikasyon ng komunidad, ang ebolusyon ng lengguwahe ay nagmula sa magulong pagpapasa-pasahan ng meme (antropolohiya)
			at sintesis ng mga ito sa paglipas ng panahon. Ang modernong lingguwistika ay mayroong magkakaibang baryante ng wika at sistema
			ng gramatika. Dahil diyan ay nagkakaroon ng inkompatibilidad ang bawat lengguwahe kung ang magkakaibang komunidad ay mayroong
			kani-kanilang uri ng pamantayan ng lingguistika, malabong magkaintindihan ang mga magkakaibang komunidad ng wika kung ang
			kinikilalang wika ay kanilang labis na sinuportahan at tinanggap bilang permanente para sa kanilang komunidad. Nakakatuwang
			isipin para sa perspektibo ng mga postmodernong lingguwista, na mayroong mga indibidwal na naniniwala na unibersal ang kanilang
			lenggwahe samantalang ang unibersal na kanilang tinutukoy ay mayroong batayan sa konsensus ng mga tumatanggap nito "bilang isang
			unibersal" na lenggwahe. Pinangbabatay lamang din nila ang "kagandahan" ng wika sa kaabsurdohan, ang "tunog ng gramatika" ay
			isang ilusyon ng pagsang-ayon sa popular na paniniwala ng pagiging maganda nito o pagiging matunog nito sa karaniwang kultura
			ng sining at lengwahe. Kailanma'y hindi magiging unibersal ang lenggwahe kung nadebelop lamang ito sa hindi maturang semantiko
			at striktong gramatika na nakapirmeng ideya ng pamantayan. Ang mga magkakaibang gramatika ng lenggwahe ay mayroong meme na
			pinagmulan, ang mga meme na ito ay maaaring magkasalungat, isa itong hadlang sa lengguwahe ng komunikasyon, humahantong sa hindi
			pagkakaunawaan ang pagkakaiba-iba ng pamantayan ng lenggwahe. Sa kabilang banda, ang postmodernong lingguwistika ay naiiba sa
			mga modernong lingguwistika dahil ito ay sumasalamin sa isyu ng mga modernong lengguwahe, ito ay pagresponde sa kritisismo sa
			lamat nito sa pamamagitan ng pagdiskubre ng kung ano ang talagang unibersal na madaling ibagay sa maraming sitwasyon, at
			maraming porma ng gramatika sa iisang sitwasyon. Mayroong mga naglipanang pantulong na lenggwahe (lenggwaheng auxiliary) na
			binansagan ding unibersal pero sa reyalidad ay kahit na ang mga ito ay walang gaanong restriktong gramatikong pamantayan ay
			wala parin itong kawala sa kritisismo ng mga limitasyon nito. Ang postmodernong lingguwistika ay isang daan upang lansagin ang
			mga modernong lenggwahe na mayroong mga hadlang sa silbi ng mga ito na magpabatid ng anomang impormasyon sa lupalop ng
			sibilisasyon.
	
	2. Self-Governance
		- Individuals
			Ang mga indibidwal ang pangunahing tauhan ng otonomiyang lugar, sila rin mismo ang sariling pamahalaan—bilang indibidwal—sila
			ang tanging magsisilbing gobyerno. Ang mga otonomiyang indibidwal ay mayroong layunin na maging organisado nang sarili. Walang
			kumplikadong mga namamahalang kinakatawan dahil ang mga indibidwal na ito ay gobyerno ng sariling yapak, sila lamang ay magiging
			organisado kapag naging organisado sila sa kanilang sari-sariling pamamaraan. Ang mga indibidwal na ito ay walang impluwensya ng
			mga tradisyonal at modernong pamantayan ng sosyal tulad ng hirarkiya at klase, wala ring mapaniil na paamahala, bagkus nakapokus
			lamang sa malayang asosasyon, naglilingkod sa sarili para sa sarili, at maaaring para sa iba rin. Ang mga indibidwal na ito ay
			malayang nag-iisip. Ang mga indibidwal ay tulad mo rin, sila ay malayang makakapagdesisyon ayon sa kagustuhan niya—hindi etikal—
			ngunit napapanatili niya ang halintulad sa mayroong malay na egoismo. Ang indibidwal ay walang impluwensya hanggang siya ay
			makipag-ugnayan sa kapwa indibidwal.
		
		- Temporary Collective
			Sa isang kolektibo, ang mga indibidwal na ito ay mayroong natatanging pagkakapareho, na nagtutulungan upang paigtingin ang
			sariling pamamahala at pagsulong nang napapanatili parin ang indibidwalismo—o maski ang Egoismo—sa kanilang interaksyon. Kung
			ang indibidwal ay wala pang kasanayan na maging pansariling gobyerno ay maaari siyang makilahok sa aktibidad ng kolektibong
			namamahala. Ang namamahalang ito ay ang magbibigay sa kanya ng gabay upang maging indipendiente. Ang kolektibo ring ito ay ang
			tutugon sa malayang edukasyon (basahin ang buong kabanata ng "Edukasyon"), hindi makakamit ang edukasyon kung sinasarili lamang
			ito nang walang pakikipag-ugnayan ng impormasyon sa kapwa, maski ang mga autodidaktiko ay nangangailangan parin ng gabay ng iba,
			halimbawa, kung siya ay nangangailangan ng kumpirmasyon sa espesipikong paksa o nangangailangan ng gabay upang mas humusay ang
			kanyang kasanayan sa isang gawain; itong kolektibong edukasyon ay para rin sa mga walang pang karanasang kumilos bilang isang
			indibidwal. Ang kolektibong pamamahala ay alternatibo sa indibidwal na pansariling pamamahala, analogo ito sa pansariling
			gobyerno, dahil napapanatili parin ang pagiging indibidwal sa kolektibo. Ang edukasyonal na pagtuturo ay isang porma ng
			pamamahala ng isipan, maaari itong mahulog sa dalawang kategorya: Indibidwalismo o Kolektibong Indibidwalismo. Marami pang
			maaaring makonsiderang uri ng pansariling pamamahala na hindi na mababanggit pa rito.
			
			Ang kolektibong pansariling pamamahala ay hindi talaga isang nakapirming samahan, kahit na mayroong natatanging pagkakapareho
			ng interes o katangian ang mga lumalahok sa kolektibo ay temporaryo lamang ang kolektibong ito (analogo sa kabanata "Ang Unyon:
			Mga Paglilinaw"), at anomang oras ay maaari itong maghalo-halo sa iba pang mga porma ng kolektibong samahan ng pansariling
			pamamahala, sa paraang ito maiiwasan ang elyenasyon. At dahil ang kolektibo ay hindi pirme, ang mga naunang kolektibo ay
			maaaring humalo sa bawa't isa hanggang sa dumating na sa punto ng pag-iisa ng mga mayroong malay na pansariling pamamahala. Ang
			kolektibo ay nararapat talagang maghalo sa iba, ang mga indibidwal ng isang kolektibo ay inaasahang mayroong malay sa kanilang
			iniisip—o kung hindi pa, ay dapat na—magkaroon sila ng malay sa pagiging kanilang indibidwal; mahirap na kung ang mga indibidwal
			ay nalinlang ng kanilang isip na maging deboto ng espesipikong kolektibo. Tila sila ay lumalabas kumakapit sa panibagong sistema
			na kanilang magiging magmamanyika. Kung sila man ay kumapit sa nakapirming ideya, maaaring makaranas ng elyenasyon ang kapwa sa
			otonomiyang lugar kung saan siya nakikisama. Nabubuo lamang ang kolektibong ito kung kinakailangan ng kolaboratibong pansariling
			pamamahala tungkol sa pamamahala, at maghahalo-halo lamang ang kolektibo kung ang mga uri ng pamamahala ay nasanay sa sarili, at
			lilikha nanaman ng panibagong kolektibo para sa bagong uri ng pamamahala, tulad ng isang pagpupulong, panibagong kolektibo sa
			kada pagsasanay ng pansariling pamamahala; maliban na lamang sa edukasyon, ang edukasyon ay kinakailangan upang ang otonomiyang
			lugar ay magkaroon ng mapagkakatiwalaang mga malayang nag-iisip (kabanata "Ang Unyon: Mga Malayang Katauhan").
		
		- Conscious Egoism
			Ang papel ng Egoismo sa pansariling gobyerno ay maihahalintulad sa indibidwal na naglilingkod sa kaniyang sarili. Sa indibidwal
			magsisimula ang gobyerno. Ang mga tinaguriang egoista ay maaaring kumilos sa otonomiyang lugar bilang tagapagsilbi ng kanilang
			sarili, at pagkamit ng kanilang pansariling interes kahit na ang ibubunga nito ay maging pagtulong sa kapwa. Sa pagiging malaya
			nila sa pakahulugan ng pakikisosyal—ang Unyon ng mga Egoista—sila lamang ang mayroong kontrol sa kanilang sarili at ang otoridad
			ay kanilang sarili rin. Sa pilosopiya ni Max Stirner ng librong pinamagatang "Ang Ego at ang Kanyang Sarili", isasalin sa ibang
			interpretasyon ang mga ibig sabihin ng "mayroong malay" na egoismo: ang lahat ng pagkilos na mayroong epekto sa iba, para sa mga
			indibidwal, ang mga egoista, kung sila ay nakararamdam ng opresyon sa kanilang kinabibilangan ay hindi sila mag-aatubiling
			lumihis ng direksyon at magrebelde sa kung ano ang nagsasanhi ng paghihirap. Nagbubukas ng oportunidad ang pansariling kamalayan
			tungo sa pagtatanto na kumilos sa kung ano ang magbibigay ng kapayapaan ng isipan. Sila ay lumilihis ng direksyon sa kinagisnan
			ng sibilisasyon—mga palaboy ng sistema—intelektwal na bagabundo rin ang katawagan sa kanila, mga palaboy na humihiwalay sa kung
			ano ang nagpapahirap at bumubuo ng samahan na walang totoong pamantayan, hangga't walang paghihirap ay magpapatuloy ang samahang
			walang direksyon kundi mabuhay lamang. Ang mga indibidwal na bukas ang pansariling kamalayan ay minsan ay bayolente at minsan ay
			nakapokus sa kung ano ang nagpapaunlad ng kanilang malay. Ang pag-usbong ng bagong malay sa paligid ay nagsisimula sa sariling
			malay, ang malay na ito ang tanging magbibigay ng oportunidad sa paglaya ng kamalayan. Saan nagsisimula ang bagong malay? Kundi
			sa rebelyon dulot ng pagkwestyon ng mga bagay-bagay at pag-unawa ng mga ito, kahit na ang mga bagay ay mahirap maunawaan. Ang
			pansariling pamamahala ay resulta ng pagkakaroon ng bukas na kamalayan at "pagtugon" sa malay.
	
	3. Free Association
		- The End of Social Alienation
			Ang konsepto ng Malayang Asosasyong ito ay naiiba sa ideya nina Karl Marx (Anarko-Kommunismo: Ang mga tagalikha ay maaaring
			malayang makipag-ugnayan sa labas ng limitasyon ng klase, ari-arian, at merkado) at Sigmund Freud (Terapewtikang Saykoanalitiko:
			Paghiling ng terapruta sa isang tao na malayang magbahagi ng mga saloobin, salita, at anomang bagay ng nilalaman ng kamalayan
			nang walang pagsensura bilang isang tulong sa pagkakaroon ng access sa walang malay na parte ng personalidad). Ang malayang
			asosasyon sa pakahulugan ng manipestong ito ay isang malayang pagsasamahan na hindi tumatanaw ng mga konsepto o katawagan na
			nagmula sa kawalan. Maminam na analohiya rito ang pakikisama ng mga indibidwal nang mayroong malay sa kanilang aksyon, yun ay,
			ang isang indibidwal ay nakikisalamuha sa iba nang walang pinapanigang pamantayang sosyal at ang kanyang panghuhusga sa kapwa
			batay sa pamantayan ng uri ay walang kabuluhan, ibig sabihin, ang siya at ang kapwa niya ay hindi gumagawa ng estereotipo at
			anomang kategorya ng mga tao, paglalagay ng "label" sa mga tao at pagbibigay sa kanila ng mga limitasyon ng kanilang potensyal
			para sa mga bagay magagawa lamang nila—ito ay malinaw na maituturing na isang sosyal na elyenasyon—ang pagbibigay ng limitasyon
			sa kanyang kasarinlan ay tinatatawag na kaayusan. Ngunit kaayusan nga ba ito kung ang indibidwal ay hinuhugis ng panlabas na
			kapaligiran at siya ay nakakaramdam ng walang malay na elyenasyon? At kanyang reyalidad ay hindi yumabong sa kanyang sarili at
			sa malayang pamamaraan, inaruga lamang siya upang sumunod sa pamantayan ng delusyon ng mga katauhan na isinasagawa ang modernong
			panahon ng mundo.
			
			Di tulad ng nangyayari sa kasalukuyang mundo na kung saan ay ang modernidad ang nananaig, ito ay taliwas sa modernong pamamaraan
			at taliwas din sa tradisyonal na pamamaraan. Ang malayang asosasyon ay hindi naghahangad na bumuo ng grupo, organisasyon, kulto,
			estado, gang, klab, at lahat ng samahan na mayroong iba't-ibang mga pamantayan na maituturing na nakapirming ideya. Taliwas din
			ang mga indibidwal na ito sa mga doktrina na humahawak at kumokontrol sa isip ng indibidwal. Ang pagtaliwas sa Moderno at
			Tradisyonal na pakikipagsamahan ay kanilang layunin na ninanais makamit. Nasa sibilisasyon tayo kung saan ay mayroong nakatataas
			at nakabababa sa pakahulugan ng istrukturang sosyal, sa pag-iral ng mga istrukturang sosyal ay kasabay nitong hindi nadedebelop
			ang awtentisidad ng bawat indibidwal dahil hindi nadedebelop ang kanilang reyalidad nang mayroong kalayaan, mayroong kinalaman
			ang istrukturang sosyal sa pagkabuo ng katangian ng indibidwal (kung siya ay tinuturing na "mangmang" ay siya ay binibigyan din
			siya ng atribusyon na "mababang" uri ng nilalang, at kung ang tinatrato nila ay pinaniwalaan iyon ay doon papasok ang pagtatanto
			ng isang porma ng elyenasyon ng sarili, ang estereotipo na ipinagkaloob sa kanya ay magbibigay ng ilusyon na iyon lamang ang
			kanyang katangian; maaaring gawan ito ng analohiya sa ibang pang mga sirkumstansya), at ang pamantayan ng istrukturang sosyal
			ang mag-aalis ng awtentisidad ng mga indibidwal upang makamit ang organisadong manipulasyon ng kasarinlan sa pamamagitan ng
			elyenasyon (at kapag nabigyan na ang indibidwal ng kanyang pseudo-pagkakakilanlan sa pakahulugan ng uri nito sa pangkat ng,
			halimbawa, lipunan ay maaari nang maisagawa sa na-elyeng indibidwal ang kanyang gagampanin sa pekeng lipunan, gawing halimbawa
			ang pag-utos sa kanya ng gawain na katugma lamang sa kanyang kakayahan). Siya ay nagkakaroon ng pekeng pagkakakilanlan at
			tungkulin ayon sa kanyang uri. Ang kanyang kawalan ng awtentisidad ay pahiwatig na siya ay tuluyang napasunod sa panloloko sa
			kanya, na isa siyang tauhan ng mga kapwa niyang sosyal na elyen, at siya bilang elyen ay maaari ring maging taga-kontrol ng iba.
			
			Ang relasyon sa pagitan ng nakatataas at nakabababa ay nagdudulot lamang ng hindi balanseng pagtrato sa isa't-isa, tulad na
			lamang ng hindi pakikinig ng tinuturing na nakatataas sa mga nakabababa; ang pagiging Eletista ng mga nakatataas; ang pagiging
			mapag-mataas ng mga Pasista at pagbaba ng mga tingin sa mga uri ng indibidwal na taliwas sa kanilang doktrina; ang pagmamataas
			ng Iglesia ni Kristo sa Romano Katoliko. Pero kung ang hirarkiyang ito ay binuwag sa isip at pinalitan ng malayang asosasyon,
			na kung saan ay ang lahat ng indibidwal ay malayang nakikipag-ugnayan sa isa't-isa nang hindi tumitingin sa ilusyong antas ng
			kapwa ay siguradong hindi na mangyayari pa ang anomang uri ng elyenasyon. Sa malayang asosasyon magwawakas ang ganitong uri ng
			elyenasyon na humahantong sa diskriminasyon, mawawala ang lahat ng konseptong binuo para sa kontrol at pagbibigay ng label ang
			isang indibidwal. Kapag nawala ang ugat ng elyenasyon ay kasabay din nitong mawawala ang ugat ng kawalan ng awtentisidad. Ang
			papel ng mga malayang isip at mga egoista ay putulin ang propagasyon ng mga absurdong ideya ng sibilisasyon. Ang malayang
			asosasyon ay hindi isang asosasyon ng mga otoridad o anomang "elyen" na asosasyon tulad ng para sa mga manggagawa, mga kimiko,
			mga doktor, mga estudyante, at iba pa; ito ay sadyang malaya lamang, taliwas sa mga samahan na pinapasok sa indoktrinasyon ang
			mga miyembro nito. Ang malayang asosasyon ay hindi tulad ng ibang mga asosasyon dahil ito ay hindi isang pagkakasapi, walang
			miyembro o nakapirming pamantayan, maihahalintulad sa isang boluntaryong asosasyon na mayroong mga indibidwal na mayroong
			iba't-ibang katangian, nalalapit din sa Unyon ng mga Egoista ngunit hindi naman kinakailangang mayroong kamalayan sa Egoismo
			ang isa. Ang layunin ng asosasyon ay sumanib ang kamalayan ng bawat isa hanggang sa tuluyang makamit ang pagtataglay ng maraming
			katangian at dumating ang punto na kung saan ay ang isa ay hindi na nalalayo sa iba. Saka lamang magkakaroon ng malay kung
			kailan sila naghalo sa mapayapa, malaya at hindi mapilit na pakikipagsalamuha.
		
		- Destruction of the Notions of Society
			Ang pagkawasak ng nosyon ng lipunan ay magsisimula mismo sa isang indibidwal, siya lamang ang unang makakapuksa nito. Ang mga
			paniniwala ng lipunan ay isa sa mga ugat ng sosyal na elyenasyon, sa mga kontradiksyon nito pinaghihiwalay ang mga tao at
			lumilikha ng walang malay na antagonismo at hidwaan na dumadating sa kaguluhan. Ngunit paano mawawasak ang lipunan kung ang
			lipunan ay hindi totoo at hindi rin umiiral sa obhektibong reyalidad, at ang mga naniniwala sa lipunan ay mga tao lamang rin?
			Binubuo lamang ng mga konsepto ang lipunan na siyang pinaniniwalaan ng mga tao. Hindi katauhan ang lipunan, hindi rin malaking
			grupo ng mga indibidwal, at kung maituturing na grupo ito ay isa lamang ilusyon ng isip ang kanilang pagbubuklod batay sa
			kanilang mga pagkakapareho—alinsunod sa nakapirming ideya—sila ay mistulang umaanib sa pekeng kulto ng mga ideolohiya. Kung ang
			isang indibidwal ay nagtataglay ng mga nosyon nito sa kanyang isipan, sa sikumstansyang ito, ang maaari lamang niyang gawin ay
			dumaan siya sa Pagsusuring Eksistensyalismo. Kung kailan mapagtatanto na ang mga nosyon na iyon ay pawang mga ilusyon lamang ay
			doon niya lamang masisimulan ang ang mga istilo ng pagpuksa—mga taktika—walang iba kundi ang pansariling emansipasyon.
			Anihilasyon. Mawawasak nito nang tuluyan hanggang sa mawala ang pagpupugad-kalapati ng mga indibidwal na naniniwala sa lipunan.
	
	4. Abolition of Work
		- Due to Post-Scarcity
			Tanging sa Post-Scarcity lamang mangyayari ang pagkawala ng trabaho na mayroong benepisyo, kung maraming makina ang magagawa ay
			mas kokonti ang bilang ng mga kakailanganing mga mangagawa sa isang gawain. Sa kasalukuyang panahon, mga makina na ang pumapalit
			sa mga manggagawang tauhan, isa itong pagpapahiwatig na nalalapit na ang pagkawala ng trabaho dulot ng teknolohikal na otomasyon.
			Ang otomasyon na maaaring makakabenepisyo sa mga tao ay maaaring maging isang sakuna para sa mga sumusuporta ng kapitalismo.
			Ang konsepto ng pagtratrabaho ay taliwas sa otomasyon, at hindi maaaring magkasundo dahil ang ganap na otomasyon ay mayroong
			layunin na palitan ang mga nakagawiang pamamaraan ng paggawa at serbisyo. Ang mga weytres na tagalista ng menu ay pinapalitan
			ng de-pindot na monitor; ang taga-hatid ng kargamento ay pinapalitan; ang mga drayber ay pinapalitan ng mga kotseng nagmamaneho
			mag-isa o mga drone, mayroon ding kotseng lumilipad na nagmamaneho mag-isa; ang mga taga-uri ng mga kargamento ay robot na rin
			na pinapagana ng mahinang uri ng artipisyal na intelihensya; ang mga kahera na hindi na kinakailangan ng tao; patuloy lamang
			itong nangyayari. Ang pagkawala ng trabaho ay magdudulot ng epekto sa kabuhayan ng mga indibidwa. Inaasahan na talagang
			mangyayari ang otomasyon, sa katunayan, ito ay mainit na naibabalita sa mainstream media sa kasalukuyang panahon. Sa pagkawala
			ng trabaho, ang kahihinatnan nito ay krisis para sa mga manggagawa.
			
			Pero mayroong solusyon kung ang layunin ay mapanatili ang kaligtasan ng buhay, pero para lamang ito sa mga indibidwal na hindi
			nagnanais na magtrabaho, at mabuhay na lamang nang malaya—tunay na pagkontra sa gawi ng kasalukuyang sibilisasyon—kawalan ng
			trabaho o minimal na boluntaryong suporta na mayroong layunin na mabuhay gamit ang otomasyon. Para lamang sa mga sasang-ayon sa
			pagbuwag ng trabaho—ngunit hindi para sa lahat—ang pagtatag ng sistema ng otomasyon para sa ikabubuhay ng mga sumang-ayon sa
			pagkontra ng kasalukuyang sibilisasyon. Sa pamamagitang ng ganap na otomasyon ay mapapadali na lamang ang mga mahirap na gawain
			at malalagpasan na ng mga makina ang limitasyon ng mga tao. Ang pagbuwag ng trabaho ay magiging posible lamang sa otomasyon
			tungo sa paglipat sa ika-apat na industriyang rebolusyon. Saka lamang magiging panatag sa kalooban ng mga lumalayang indibidwal
			mula sa konsepto ng pagtratrabaho kung mangyayari ang labis na produksyon ng mga produkto sa pamamagitan ng otomasyon—paglutas
			ng kakapusan at krisis ng kagutuman—ang otomasyon ay hindi lamang magreresulta ng pagkawala ng trabaho, ito rin ay mayroong
			layunin na wakasan ang pandaigdigang kagutuman, agrikultura, komunikasyon, digital, kompyutasyon, enerhiya, pangkalusugan, atbp.
			Ang pagtratrabaho ay inaasahang magwawakas sa panahon kung kailan magbubunga ang otomasyon ng maraming benepisyo.
		
		- Objective V: Leisure Enjoyment
			Sa pagkawala ng trabaho at pagpasan ng mga makina sa gawain ng mga tao ay patuloy na nangyayari, ang magagawa na lamang ng tao
			ay pakinabangan ang mga teknolohiyang ito, akapin ang mga benepisyo ng mga makina, at palawakin pa ang otomasyon sa karatig
			lugar nang sa gayon ay mapagaan din nito ang gawain iba pang mga tao. Kapag napagaan nito ang trabaho ng mga indibidwal ay
			maaaring lumaya na rin sila nang tuluyan mula sa tungkulin ng pagtratrabaho. Kapag naging ganap na otomatiko ang mga pamamaraan
			ng pagtratrabaho ay bababa na rin ang pangangailangan na magtrabaho ang tao, sa pagbaba ng pangangailangan ng trabahador at
			patuloy na progreso ng otomasyon ay maaaring maganap ang paglaya ng mga indibidwal na ito mula sa nakagawian ng sangkatauhan
			simula noong unang panahon pa lamang. Ito ay magiging bagong yugto ng takbo ng planeta. Ang pagkalas ng tao mula sa gapos ng
			pagtratrabaho ang maaaring magtutulak sa kanila na suportahan ang de-makinang otomasyon at ganap na progresibong teknolohikal
			na rebolusyon na magpapadali sa mga gawain. Ang hakbang na ito ang maghahatid sa kanila sa kasaganahan ng maagang yugto ng ganap
			na otomasyon. Subalit walang garantiya na tuluyang mawawala ang trabaho dahil ang mga makina ay hindi pa gaanong advanced upang
			ganap na maituturing itong gumagana nang mag-isa o kaya nitong ayusin ang sarili, syempre naman, kakailanganin parin ng gabay
			ng tao upang ang mga makinang ito ay mapanatiling gumagana at nasa maayos na takbo. Ginawa lamang ang mga makina upang mapadali
			ang mga gawain, at ipasa sa kanila ang halos lahat ng gawain upang pagsilbihan din ang mga tao sa pang araw-araw na pamumuhay.
			
			Inaasahan din na ang huling yugto ng ganap na otomasyon ay magiging posible na ang sariling pagkilos ng mga makina, sa puntong
			ang mga makina ay magkakaroon ng kakayahang kumilos nang malaya nang hindi na kakailanin ng tulong tao. Ngunit ito ay inaasahang
			mangyayari lamang sa teknolohikal na Singularidad (mabilis na pagsulong ng panghinaharap na teknolohiya at pangyayari ng mga
			hindi inaasahang pagbabago sa mundo at sibilisasyon ng tao). Sa ngayon ay manu-manong paggabay lamang ng tao ang natatanging
			paraan upang ang mga makina ay magpatuloy sa paggana, hindi naman ito mahirap na gawain at hindi rin gaanong makaaapekto sa
			mahabang oras ng paglilibang, halimbawa, pagkumpuni ng mga makina, pag-configure ng network, pag-debug ng code, paglalagay ng
			halaman sa otomatikong taniman, paglilinis ng kapaligiran, at iba pa; o sa advanced na pamamaraan, pag-imbento ng mga makina,
			pag-pormula ng mga kemikal, pagdidisenyo ng AI frames, pagbabago ng gene ng halaman, at marami pang iba. Ang mga gawaing ito
			ay hindi naman kinakailangang maging matrabaho pero maituturi parin itong pagpigil ng ganap na Kasayahan sa Paglilibang. Upang
			mas maunawaan pa, sinasabi ng mga futurista na sa singularidad lamang talaga inaasahan ang tuluyang paglaya ng tao mula sa
			matrabahong responsibilidad ng pagkaligtas ng buhay. Ang panghuling yugto upang makamit ang ganap na otomasyon ay magsisimula
			sa pagsabog ng (intelihensya) ng makina, sa panahong ito mangyayari ang agresibong progreso ng pagsulong ng teknolohiya na
			resulta ng malawak na pagdebelop ng halos lahat ng teknolohiya sa tulong ng Artificial Superintelligence. Ang pagkasilang ng
			Artificial General Intelligence ang magtatapos ng progreso ng otomasyon na sinimulan ng katauhan, na magpapalaya rin sa kanila.
	
	5. Voluntary Cooperation
		- Self-Governance
			Magkasundo ang pagiging boluntaryo at pansariling pamamahala. Sa paraang ito magkakaroon ng linaw ang esensya ng kasarinlan at
			pagkilos nang walang impluwensiya ng saklaw ng anomang nakaka-elyen na uri ng pamamahala. Hindi ito maituturing na pamimilit
			hangga't naisasagawa ang Mayroong Malay na Egoismo, katumbasan ng pakikipagkapwa, boluntaryong kooperasyon, hangga't mayroong
			pagtatanggapan sa kakayahan ng bawa't isa. Ang pamamahala nang sarili ay boluntaryo. Hindi ito pwersahang implementasyon sa
			populasyon, marahil na ang pamamahala ay hindi isang obligasyon ng sinoman, ngunit upang mapanatili ang otonomiyang lugar ay
			kakailanganin parin ng pamamahala, hindi nga lamang isang sentralisadong uri kundi pansariling pamamahala. Mayroong dalawang
			uri ng pamamahala: (A) Pamamahala ng sarili, proseso ng pagpapasya sa kung paano kikilos ang sarili sa otonomiyang lugar;
			(B) Pamamahala sa sarili, ang sariling pagkontrol ng buhay nang walang interbensyon ng otonomiyang lugar. At ang dalawang ito
			ay hindi magkapareho sa bawat aspeto.
			
			Ang kooperasyon sa pamamahala ay kilos-loob o kung sumang-ayon sa pansariling interes. Sila ay mayroong kalayaang mamahala para
			sa kanilang sarili at nang kanilang sarili. At kapag isinagawa ang dalawang ito nang balanse, ang otonomiyang lugar ay magiging
			ganap na mayroong namamahala tulad ng pag-organisa nila nang sari-sarili at mayroong malay. Naiiba ito sa lahat, ito ay hindi
			pamamahala ng isa sa iba, ito ay pagbukas ng kamalayan ng isa upang masubukan ang pansariling pamamahala ng iba. Ang pansariling
			pamamahala ng iba ang magiging motibasyon niya upang maisagawa rin ang mga iyon sa kanyang sarili, ito ay higit pa sa pagiging
			boluntaryo; siya ay bilang indibidwal nagdesisyon na kumilos sa kanyang kagustuhan. Ang pamamahala ng iba ay isang boluntaryong
			kilos ng dalawang indibidwal na nakikipagkasunduan, ito ay magaganap lamang kung ang mutwal na pakikipagtugunan ay hindi labag
			sa kalooban ng dalawa o higit pa—taliwas sa striktong alituntunin ng namamahalang kinakatawan—ngunit hindi lahat ng pagkakataon
			ay magiging makatwiran ang pamamahala na kanyang isinagawa, maaaring siya bilang mayroong malay ay dapat na maging kritikal
			parin sa sariling pamamahala na sinuhesyon sa kanya kung alam niyang nararapat itong isaayos, baguhin, o ibasura man.
			
			Ngunit hindi maisasagawa ang pansariling pamamahala kung ang mga indibidwal ay walang malay sa kanilang mga reyalidad, maaaring
			mahirapang maresolba ang suliraning ito kung hindi mauunang maresolba ang kanyang mga kognitibong bias na hadlang sa malayang
			pag-iisip. Ang kritikal na pagrarason ay isa sa mga kinakailangan upang magkaroon ng analitikal na pag-isip, ang indibidwal na
			mayroong kasanayan at kakayahan nito ay maituturing na isang rasyonal. Kung pagsasamahin ang pagiging rasyonal at kritikal sa
			mga kognitibong bias, siya ay magkakaroon ng malakas na uri ng pag-iisip—hindi isang katalinuhan—pero ang mga ito ay kailangan
			sa paggawa ng mga desisyon, na magagamit din sa pansariling pamamahala. Siya bilang indibidwal ay magkakaroon ng kakayahang
			makapag-isip nang maayos at rasyonal.
		
		- Free Association
			Ang boluntaryong kooperasyon ay tumataliwas sa elyenasyon. Ito ay hindi magdudulot ng elyenasyon sa isang indibidwal kung ang
			lahat ng umookupa sa partikular na lokasyon ay hindi kumikilos at nag-iisip alinsunod sa paniniwala ng espesipikong gawa-gawang
			pamantayan. Ang pakikisosyal sa kapwa ay boluntaryo at hindi umaayon sa "pagsunod sa normatibong pakikisosyal" o ang pamantayan
			na ginawa upang pagsama-samahin ang mga indibidwal sa mga tipo ng grupo at paghiwalayin ang bawa't isa batay sa kanilang mga
			pagkakaiba. Ang malayang asosasyon ay mayroong gagampanan sa boluntaryong kooperasyon; gayunpaman, dapat maging malaya ang
			pagboboluntaryo, hindi nangangailangan ng espesipikong tipo upang ang isang nakikilahok ay makipagtulugan. Ang lahat ng kilos
			ay umaayon sa bukas na pakikipagkapwa. Kung ang isa ay hindi nahubog ang sarili sa isang boluntaryong gawain, siya ay maaaring
			makilahok sa espesipikong gawain nang sa gayon ay siya ay magkaroon ng karanasan sa mga iyon.
	
	6. Horizontal Organization
		- Individual, The Free Men
			Sa kabanatang "Ang Unyon: Ang Mga Malayang Isip", nakasaad na "Hindi sila umaapak ng iba, at hindi rin sila nagpapaapak sa iba.".
			Sa distinktibong analohiya, hindi siya nakatataas at walang rason upang babaan ang pagtrato sa iba, at hindi rin siya mababa
			upang taasan ang pagtrato sa iba. Siya bilang indibidwal ay wala ring sinusuportahang hirarykiya (lider at miyembro, otoridad
			at tagasunod, mataas na klase at mababang klase), sa kadahilanang ito ay nagdudulot ng elyenasyon, hindi ito maituturing na
			di-pagkakapantay dahil walang basehan ang konsepto ng pagkakapantay-pantay sa obhektibong reyalidad, ganoon din sa pakahulugan
			ng konsepto ng hirarykiya. Sadyang elyenasyon lamang ito. Ang mga malayang katauhan ang puputol ng nakagawiang paniniwala sa
			mga nosyon ng sosyal tulad nito, ang mga indibidwal na ito ay mayroong pagkakahalintulad din sa mga egoista. Maski ang mga
			egoista ay wala ring paniniwala na umiiral talaga ang organisasyon, at dahil ito ay maktwiran, maaaring maging konklusyon din
			ito ng mga malayang isip. Ngunit ang kanilang pagtanggi ng mga malayang isip sa konsepto ng pahalang na organisasyon ay hindi
			nangangahulugang wala ng pag-oorganisa, mayroon naman ngunit ang katawagan nito ay tuluyan lamang inalis sa kanilang bokabularyo
			kahit na para sa mga indibidwal na tumatanaw ng kahulugan ay lumalabas na sila ay mayroong layunin na maging pantay ang lahat.
		
		- No Masters, No Slaves
			Ang pamagat ng paksang ito ay naipapaliwanag ng sarili. Hindi umiiral sa pahalang na organisasyon ang pamumuno at pang-aalipin.
			Isipin mo na nagkakaroon lamang ng hindi pagkakapantay-pantay na pagtrato sa kapwa sa sosyal na kasunduan na kung saan ay
			mayroong dapat na sundin na pamantayan, ang pamantayan sa paksang ito ay ang mga absurdong konsepto na lumilikha ng kontrol sa
			mga indibidwal, na kung saan ay ang mga kasunduang sosyal ay humahantong sa pagbibilanggo ng kapwa o humahantong sa opresyon
			dulot ng pagsunod sa ideasyon ng pagiging mataas at mababa, at ang ideasyon na ito ang tumutulak na gumawa ng sistema ng kontrol
			base sa kanyang antas sa pagitan ng dalawang saklaw: kung mababa-pataas ay maaaring maging (alipin, manggagawa, tagasunod, atbp.) at
			kung mataas-pababa nama'y (eletista, otoridad, kapitalista, atbp.). Sinasabing saka lamang magiging "pahalang" ang lahat kung
			kailan mabubuwag ang konsepto ng hirarkiya kapag naisagawa ang pansariling emansipasyon, sa emansipasyong ito ay siya lamang
			ang mayroong kakayahang kumawala sa sistema ng delusyon at kontrol, at ang lahat ng nagsasagawa at naniniwala sa hirarkikal na
			sistema ay imposible at maaaring hindi na mababago ang kanilang reyalidad. Ngunit kahit na ganoon ang kahihinatnan nila ay
			maaari pa naman mangyari ang interaksyon ng tao nang walang nakatataas at nakakababa, kundi pantay-pantay lamang. Ihihiwalay
			ang sarili mula sa mas absurdong sistema at bubuo ng sistema na kung saan ay unti-unting dumadaan sa anihilasyon ang konseptong
			tila nagiging nakapirming ideya na kumokontrol sa isip, at napapalitan ng rason at lohika na magpapalaya sa mga nais lumaya.
			Ang lugar na ito pala ay tinatawag na otonomiyang lugar, sa espesipiko, ito ay ang uri ng lugar na suhesyon ng manipestong ito.
	
	7. Classless and Stateless
		
	8. Egalitarian
		- Annihilation of Social Stratification (Social Hierarchy Abolition)
			Sa paghahari-harian ng mga hari, reyna, prinsesa, at prinsipe; isama na ang mga taong naniniwala at sumusuporta sa paniniwala ng
			monarkiya. Ang partisipasyon sa kasunduang sosyal na istratipikasyon o paglalagay ng sukatan ng kanilang klase ang nagbibigay ng
			harang na makamit ng isang partido ang ganap na karangyaan. Nangyayari ang sosyal na istratipikasyon sa pagpapamana ng lumang
			kasunduang sosyal sa sunod na henerasyon nang walang pagkwekwestyon, pagdududa, at pagtatanto. Naging posible ang pagpapanatili
			ng hirarkiya sa kanilang itinatag na kaayusan na nagsasagawa ng hindi matuwid na palagay, diskriminasyon, at estereotipo batay
			sa kulay ng balat, pinagmulan, kasarian, yaman. Ang istratipikasyong ito ay tumutukoy ng mga klase sa hirarkiya. Ang hirarkiya
			ay lumilikha ng mataas at mababang antas—at gayon din ang lipunan—na bumabatay sa istatus ng pakikisosyal. At dumadating din sa
			punto na ang hirarkiya ay nagsisimula ng supremasya ayon sa kulay ng balat, klase, pamantayang sosyal, kasarian, at iba pang mga
			panlipunang konsepto na sumusubok na umangat sa iba kahit na sa obhektibong reyalidad ay hindi makatotohanan ang anomang uri ng
			istratipikasyon; ang mga konseptong iyon ay likha lamang ng nosyon ng lipunan, na kung saan ang paniniwala ng lipunan ay isa
			lamang din multo ng isipan na kumokontrol ng isip ng indibidwal para makamit ang iisang layunin — ang makipag-daigan sa mga
			indibidwal sa pamamagitan ng sosyal na elyenasyon. 
			
			Ang mga konseptong nagmula sa absurdo ay kadalasan ay mayroong tesis at antitesis—tulad ng haypotetikal na pagkakabuo ng matter
			at antimatter—analogo ang dalawang ito sa obhektibong pananaw. Ganoon din ang "diskrimininasyon" at "pagpupuri", ang moralidad
			at imoralidad, at etikal at hindi etikal. Kung ang mga konseptong ito ay isinakatuparan ng indibidwal, maaaring siya ay maging
			nanlilinlang ng kanyang sarili. Ang mga sumusuporta nito ay mayroong pag-uugali na nagpapakita ng higit na kagalingan na
			nagtatago ng tunay na damdamin ng pagiging mahina at kapalpakan. Gumagamit ng malawakang kontrol sa pabor ng mga gustong umagat.
			Subalit walang kinikilalang klase ang mga malayang indibidwal, ang istratipikasyon ay otomatikong mawawasak sa kanilang isipan,
			ang kalaban ay orihinal na ideya ngunit ang mga tao ay ikalawang kalaban sa rason na sila ang humahawak nito. Ang mga malayang
			indibidwal ay hindi magagapi sa istrukturang sosyal na nagmula sa delusyon ng mga taong malalang nabiktima sosyal na elyenasyon.
			Ang klase ng bawat indibidwal na nasa anomang uri ng hirarkiya ay pawang mga ilusyong konsepto ay hindi totoo at kasinungalingan
			lamang. Ang pagkawala ng hirarkiya sa isipan ng nakararami ay magreresulta sa anihilasyon ng mga ideyang iyon. Sa mataas na
			klase, gitnang klase, mababang klase, walang silbi na klase; ang mga malayang indibidwal ay maituturing na Walang Klase dahil
			sila ay walang paniniwala sa pagiging totoo ng hirarkiya sa rason na ito ay isang ilusyon ng isipan upang makontrol ang kapwa—
			sistema ng kontrol, dominasyon, at manipulasyon—tumpak at wala nang iba. Ang natatanging solusyon sa pagwawakas ng mga ito ay
			anihilasyon ng istratipikasyon. Ang anihilasyon nito ay tanging maisasagawa lamang ng isip ng nagnanais lumaya, tulad ng
			nakasaad sa ika-6 na kapakanan ng manipesto na pinamagatang "Pahalang na Organisasyon", mayroon itong dalawang paksa na mayroong
			kinalaman sa pagbuwag ng ilusyong hirarkiya: (A) Ang Indibidwal bilang Malayang Katauhan; (B) Walang Master at Walang Alipin.
			Mangyaring balikan at basahin ang kabuuhang konteksto nito. Ang dalawang ito ay esensyal sa paglaya mula sa hirarkiya.
		
		- Gender & Sexes Abolition
			- Gender & Sexes
				Ito ang nagdudulot ng kalituhan sa mga tao, nagkakaroon ng di-pagkakaintindihan sa mga kasarian, dahil hindi gaanong
				maunawaan ang dalawang konsepto ng kasarian: Biyolohikal na Kasarian at Kasariang Pagkakakilanlan. Ang Biyolohikal na
				Kasarian at Kasariang Pagkakakilanlan ay hindi magkapareho. Sa madaling salita, ang "Biyolohikal na Kasarian" ay pisikal
				na kaanyuan na nagsimula sa kapanganakan at ito rin ay mayroong ginagampanan sa reproduksyon. Ngunit ang biyolohikal na
				kasarian ay hindi kinakailangang magkaroon ng koneksyon; ang dalawang ito ay mayroong magkahiwalay na pakahulugan. Sa
				kabilang banda, ang "Kasariang Pagkakakilanlan" ay likha lamang ng isipan, tanging ang "Biyolohikal na Kasarian" lamang
				ang makapagbibigay ng pananaw tungkol sa tunay na sekswal na kasarian. Ang pagkakakilanlan ng kasarian na kanilang
				pinaniniwalaan at isinasagawa ay bumabatay sa kaugaliang espektro ng "pagkababae" at "pagkalalaki" at ang sekswal o
				sikolohikal na atraksyon sa kapwa, ito ay sa katunayan ay nadebelop lamang sa pagsunod sa pamantayan ng pakikisosyal, sa
				reyalidad, ang espekto ng kasarian ay isa lamang "social construct", ibig sabihin nito ay resulta lamang ng interaksyon
				ng tao na humahantong sa pagkakabuo ng pagkakakilanlan at atraksyon batay sa kultura at pangsosyal na katangian. Ang
				atraksyong ito ay nagsimulang nadebelop sa nakaraan at lumago lamang sa kanyang pagtanda. Ang kasariang biyolohikal
				naman ay ang permanenteng kasarian mula sa kapanganakan. Ang ekspresyon ng kasarian ay binigyang kahulugan lamang ng
				mga nosyon ng lipunan.
				
				Ang pagkakakilanlan ng kasarian ay walang espesipikong mga pamantayan dahil produkto lamang ng sosyal na interaksyon ang
				ugali sa paniniwalang ito—sa pamamagitan ng normatibong kompormidad ay—nagkakaroon ng patong-patong na mga paniniwala na
				nagdudulot ng pawang makatotohanang reyalidad para sa personal na perspektibo, kahit na sa aktwal na reyalidad ay walang
				tumutugma sa mga konsepto ng mga kasarian na obhektibong reyalidad na malapit dito, sa halip, isa lamang subhektibo na
				pananaw na mistulang naging totoo para sa kolektibong organisasyon ng mga kumikilala ng pagkakakilanlan ng kasarian. Isa
				sa mga aking napansin ay ang pinagrabeng estereotipo ng mga kasarian, na kung saan ay pinagbabatayan ang espektro ng
				pagkababae at pagkalalaki. Dumadating sa punto na ang mayroong kaalaman sa mga uri ng kasarian ay hindi na umaayon ang
				kaniyang reyalidad sa labas ng kahon, nakikita na lamang niya ang mundo sa kung ano ang relasyon nito sa indoktrinasyon
				ng kaalaman tungkol sa mga konsepto ng pagkakakilanlan ng kasarian na gawa sa proseso ng interaksyon sa katagalan. Ang
				mga tao ay mayroong kalayaang magkaroon ng atraksyon sa kahit kanino. Ngunit ang mga estereotipo na ikinabit sa kanila
				ng mga nosyon ng lipunan ang nagdudulot ng uri ng elyenasyon.
			
			- Postgender
				Ang postgender ay resulta ng progreso ng pag-alis ng kasarian at mayroong dalawang uri ang anihilasyon, at ang mga iyon
				ay para sa dalawang kasarian: Biyolohikal na Kasarian at Kasariang Pagkakakilanlan. Para sa Biyolohikal na Kasarian, ito
				ay mayroong dalawang paraan: (a.) pagtanggal ng ari at pagmamanipula ng kasariang hormon sa pamamagitan ng pagpapababa
				ng lebel nito sa katawan ; (b.) transendensiyang poshumanismo, sa hinaharap, na kung saan ang biyolohikal ay lilipat sa
				isang neuromorpikong makina. At para sa Kasariang Pagkakakilanlan—isang madaling paraan—sa pamamagitan lamang ng lubos
				na anihilasyon ng konsepto ng mga katangian base sa espektro ng kasarian at ang ugat na sanhi ng pagkakabuo nito. Ang
				pagtatapos ng kasariang pagkakakilanlan (pati na rin ang pisyolohikal na kasarian) para sa lubusang pagkawala ng mga
				antagonismo ng kasarian, na magreresulta ng sitwasyon na kung saan ang lahat ay hindi na maiiba sa kapwa; ang lahat ay
				walang label ng pagkakakilanlan sa biyolohikal, pisyolohikal at mental; kung saan hindi na umiiral ang pagkakakilanlan
				ng pagkababae, pagkalalaki, at ikatlong kasarian; at ang atraksyon sa kapwa ay walang oryentasyong binabatayan.
				
				Sa manipestong ito, walang kinikilala kung ano ang pinaniniwalaang kasariang pagkakakilanlan. Talagang malaya ang tao sa
				kanilang kagustuhan sa kapwa. Ngunit inaasahan na magkakaroon parin ng antagonismo kung napapanatili ang mga bagay na
				nagdudulot nito, ito ay yung mga konsepto ng kasarian at pati ang biyolohikal. Babae, lalaki, o walang pisyolohikal na
				kasarian, ang lahat ng ito ay mayroong mga estereotipo, at ang mga estereotipo sa pamantayan ng tao ay bumabase sa mga
				nosyon ng lipunan. Upang makamit ang ganap na kalayaan sa kasarian—hindi naman kinakailangan pero—ang ganap na walang
				kasarian lamang ang magpapahupa sa salungatan ng mga kasarian. Ang lahat ng kinikilalang estereotipo ng kasarian ay
				maisasalang sa anihilasyon sapagkat ang mga ito ay pawang konsepto lamang na kumokontrol sa mga indibidwal, na kumilos
				ayon sa mga pamantayan ng kasarian. Ang kinahinatnan ng pagpapanatili ng mga sadyang absurdong konsepto ng pamantayan ng
				kasarian ay dumudulas sa salungatan ng kasarian. Nagsisimula ang salungatan ng kasarian kung saan nagsisimula ang mga
				pamantayan ng kasarian. Kung mayroong maglalaho, iyon ay ang konsepto na umuugat sa opresyon ng kasarian.
				
				Sa obhektibong pananaw, ang pagkakakilanlan ng kasarian ay isang konsepto at ito ay sa isip lamang umiiral—isang multo
				ng isipan—na nagbibigay ng ilusyon na pawang umiiral ito sa aktwal na mundo. Kung ito ay walang basehan sa obhektibong
				reyalidad, ito ay maaaring maisalang sa proseso ng anihilasyon ng ideya, mangyayari ang anihilasyon sa pagsalang ng
				ideya sa pilosopikal na interogasyon ng pag-iral ng kasarian, ang eksistensyalismo ng kasarian na mayroong combinasyon ng
				nihilismong epistemolohikal. Sa interogasyong ito mapagtatanto na ang mga kasariang pagkakakilanlan ay walang kahulugan sa
				obhektibong reyalidad, resulta lamang ng interaksyon. Ang atraksyon ay sa isa't-isa nang kinokonsidera ang biyolohikal
				na sekswalidad ay hindi isang pagkakakilanlan ng kasarian, bagkus malinaw na isang mental na atraksyon lamang ng isa sa
				iba sa hubog ng katawan, kanyang mga panlasa, personalidad, at pag-uugali; na humahantong sa paghahangad sa pagitan ng
				romatiko at interkursong seksuwal. Madali kung iisipin ngunit kumplikado ang proseso ng anihilasyon ng konsepto ng
				kasariang pagkakakilanlan. Ang pagiging tomboy, bakla, tuwid, biseksuwal, transgender ay mawawalan ng saysay pagdating
				ng araw na mawawala ang biyolohikal na kasarian, kasabay nitong mawawala ang pamantayan ng kasarian at mawawala na rin
				ang iba't ibang estereotipong nauugnay sa mga ito.
				
				Ang isang biyolohikal na entidad ay maaaring mawalan ng biyolohikal na kasarian sa pamamagitan ng teknolohikal na
				transisyon ng biyolohikal na porma, halimbawa, ang pagkabit at pagpalit ng makina sa katawan o pagbabago ng biyokimikal
				na hormon ng kasarian, pag-tanggal ng organo ng kasarian. Maisasagawa ito sa pamamagitan ng agresibong pamamaraan ng
				posthumanismo. At mas mainam kung higit pa sa transhumanismo ang transisyon, ito ay yung tuluyang pagkalas ng kamalayan
				mula sa katawan at paglipat nito sa makina, ito ang tutal na paglayo sa biyolohikal na kasarian. Sino o ano naman ang
				mga ito kung ang mga mortal na nilalang ay mayroong kasariang biyolohikal? Walang iba kundi ang Post-Biyolohikal at
				ganap na Transhuman na entidad; sila ang mga makina at mga biohacker. Kung bibigyan ng pagkakakilanlan kung anong uri ng
				kasarian ang bawa't isang postgender, tutal na walang konsepto ng kasarian ang tutugma sa kanila. Ang mga makina ay, sa
				katunayan ay talagang na malaya sa kasarian. Balang araw, dadating ang punto kung saan ang mga indibidwal ay wala ng
				pagkakaiba sa iba sa pakahulugan ng Biyolohikal na Kasarian at Kasariang Pagkakakilanlan.
				
				Ang Transhumanismo ay isang pagpapahusay ng pisikal na pangangatawan sa pamamagitan ng pagdadagdag ng teknolohiya upang
				ang indibidwal ay mas uminam pa sa kasalukuyang kalagayan. Sa pamamagitan nito ay magiging posible ang pagbabago ng
				hormon ng kasarian, o mabago ang pisikal na anyo ng pangangatawan, i.e., ang pagpapalit ng porma ng biyolohikal na ari.
				Hindi maaaring mapabilang sa transhumanismo ang ganap na biyolohikal na kasarian sa kadahilanang ang determinasyon ng
				biyolohikal na kasarian ay nakapirme sa anyo ng kromosomo ng indibidwal. Posthumanismo naman ang huling hantungan kung
				sakaling nagtapos na ang buhay ng isang indibidwal sa pormang biyolohikal na entidad, sa pamamagitan ng paglipat ng
				kamalayan sa isang makina na ang kaibuturan ng mekanismo ay pinapagana ng sopistikadong "neuromorpikong" aparato. Isang
				transendensiya. Kapag naisagawa ang paglipat ng kamalayan sa sintetikong utak ay siguradong tuluyang mawawalan ng saysay
				ang kanyang biyolohikal na kasarian, hindi gaya ng transhumanismo na kung saan ay bahagyang nababago lamang ang kasarian
				at ang indibidwal ay hindi talaga nababago ang kaniyang katangian.
			
			- Resulting to End of Gender & Sexes Causes
				Ang pagkawala ng mga kasarian at mga papel nito ay maghahatid sa pagtatapos ng mga ipinaglalabang karapatan dahil wala na
				pundasyon ang mga kilusang ito sa umpisa palang. Ang Peminismo ay nakapokus sa radikal na pagpapabagsak ng patriyarkiya
				at supremasya ng kalalakihan, at bilang solusyon dito ay kanilang isasakatuparan ang pagpapaigting ng kapangyarihan ng
				mga kababaihan sa (lipunan); ang Maskulismo na humihiling ng pantay na pagtrato sa mga kalalakihan—tulad ng hinihiling ng
				mga sumusuporta ng Peminismo; at ang LGBTQ+ ay nakalayong itatag ang (lipunang) pantay-pantay at kalayaan para sa kanilang
				Kasariang Pagkakakilanlan. Ngunit sa mga kilusang ito ay parang lumalabas na kumikilos lamang ang mga miyembro ayon sa
				kanilang pansariling interes at mga bagay na nakaimpluwensya sa kanilang mga mahihirap na personal na sitwasyon. Ang
				kanilang paglaya ay ekslusibo lamang para sa mga naniniwala at sumusuporta sa doktrina ng mga kilusan ng mga api at ang
				katayuang pang-sosyal na pinagbabatayan ang kasarian. Ngunit mayroong bitak ang mga kilusang ito, i.e., kumikilos lamang
				sila upang bumubo ng malaking organisasyon na binibigyang prayoridad lamang ang kanilang bias na kilusan, pinaghihiwalay
				ang mga indibidwal kasabay ng pagsasabatas kanilang pribilehiyo, at tinatawag nila itong "kalayaan". Kalayaan para sa
				piling tao. Isang porma rin ng indoktrinasyon para sa partikular na layunin ang lumikha ng malaking pader na nagsisilbing
				hangganan sa pagitan ng mga "malaya" at labas sa kanilang kapakanan.
				
				>>>Gender Antagonism
				Maraming dahilan ang simula ng digmaan kasarian, pero madalas na umuugat ito sa seksismo. Seksismo. Ang diskriminasyon sa
				isang tao o grupo ng mga tao batay sa kanilang sekswal na oryentasyon o sekswal na pag-uugali. Maraming pinagmulan ang
				seksismo, kadalasan ay umuugat sa tradisyon at kultura. Sa tradisyon, isang halimbawa na ang mga aral ng bibliya
				Kahit sino ay maaaring maapektuhan ng seksismo. Halimbawa na rito ang Deuteronomio 20:10-14, na ang nakasaad na "Kapag
				nagmartsa ka upang salakayin ang isang lungsod, alukin ng kapayapaan ang mga tao dito.", Deuteronomio 20:10, na mayroong
				ibig sabihin na ang bibliya ay sumasalungat sa sarili nito. Matapos salakayin ang lungsod, ginagarantiyahan ng isang
				terorista ang "kapayapaan" sa kanila. Sa Deuteronomio 20:14, "Kung tungkol sa mga babae, mga bata, mga alagang hayop, at
				lahat ng iba pa sa lungsod, maaari ninyong kunin ang mga ito bilang samsam para sa inyo. At magagamit ninyo ang samsam na
				ibinibigay sa inyo ng Panginoon ninyong Dios mula sa inyong mga kaaway.", pagkatapos ng pag-atake ay bibihagin nila ang
				mga babae, bata, ang mga hayop sa bukid ay itinuturing na isang asset, at iba pang naroroon. Hinihikayat ng Diyos ang
				kanyang mga tagasunod na agawin ng "mga babae, mga bata, at mga alagang hayop at ituring ang mga ito na tila "TROPEYO"
				mula sa kanilang mga kaaway. Marami pang ibang mga ugat ng antagonismo, isa na rin ang patriyarkiya ng kristiyanismo. Sa
				Lumang Testamento ay prayoridad ang patriyarkiya dahil pinaniniwalaan ng mga tagasunod nito na ang mga kalalakihan ay
				mayroong mataas na prayoridad. Bukod sa bibliya, sa tradisyonal na lente, ang patriyarkiya ay nagsimula sa pagkontrol ng
				mga ari-arian kung saan ang mga kalalakihan ang mayroong otoridad sa mga ari-arian. Napasa ang mga tradisyon hanggang sa
				kasalukuyang henerasyon at nag-ebolb sa maraming porma. Ito ay nakikita ng kabaliktarang kasarian bilang opresyon, at
				bilang resulta nito ay nagkaroon ng pagsalungat sa pagsasagawa ng patriyarkang sistema, ang pagkapoot sa mga kalalakihan,
				sa paraang ito nakikita ng mga kababaihan ang kanilang pagtutol sa sistemang nagdudulot ng opresyon. Mayroong isa pang
				pagkilos ang mga kababaihan, yun ay ang gayahin ang mga patriyarka, yun ay ang matriyarkiya, direktang kabaliktaran ng
				kung ano ang umaapi sa kanila. Ayroniko kung iisipin na gumawa ng panibagong konsepto ng opresyon. Pero ang layunin
				lamang nila ay "pumantay" sa kalalakihan sa klase, sosyal, politikal, ekonomiya, at relihiyon. Ngunit sa pagsasagawa,
				mayroong inklinasyon na maging mapang-api rin ang mga kababaihan. Karamihan sa mga peminista ay naoobserba na nagtataglay
				ng misandrikong ugali, ngunit ito ay resulta lamang ng kompormidad sa "trend" na pag-uugali na napasa mula sa isa sa iba.
				
				Ang "inaapi kontra sa mapang-api" ay isang lumang laro sa mundo na umiiral pa rin hanggang ngayon dahil sa pagtanggap ng
				mga tao sa maraming meme. Sa kaguluhan na idinudulot ng antagonismo ng mga indibidwal na ipinaglalaban ang mga doktrina
				ng mga kilusan ng kasarian, ang mga doktrinang ito mismo ang nagdudulot din ng kaguluhan sa bawat indibidwal, ito ay
				malinaw na lumalabas na gyera ng mga ideolohiya ng kasarian. Kung nakikita ng indibidwal na para lamang sa espesipikong
				kasarian ang biktima ng seksismo at iniisip na hindi naaapektuhan ang kahit sino, siya ay mayroong "bias sa kasarian".
				Mayroong mga kilusan ng kasarian na sa umpisa ay aakalain na mayroong pakay ng pagkakapantay-pantay ngunit sa paglipas ng
				panahon ay lumalabas ang pinaka-intensyon na bias sa kanilang kasariang sinusuportahan sa kabila ng pahayag ng kilusan.
				Sa ideyolohiya ng peminismo, ang hangarin na wasakin ang patriyarkiya ay dokumentado sa search engine ng Google, ngunit
				ang pagwasak ng matriyarkiya ay hindi dokumentado bagkus sinusuportahan pa ito ng higit sa isang site; lumalabas na ang
				ideyolohiyag peminismo ay mayroong direktang kabaliktaran ng patriyarkiya. Nag-aagawan sila ng posisyong hindi umiiral sa
				obhektibong reyalidad at sinasabing ito ay tumutungo sa "pagkakapantay-pantay", kahit ang oryentasyong ito ay absurdo.
				Ang mga kababaihang sarado ang kamalayan na mayroong inklinasyong madebelop ang delusyonal na paniniwala—na pagmamataas o
				supremasya—sa kabaliktarang kasarian, dulot ng impluwensya ng normatibong kompormidad para sa layunin ng kanilang kilusan
				bilang bulag at agresibong pagtugon sa kung ano ang nagpapahina sa dominansya na binabalak ng kani-kanilang mga kilusan.
				Dito na pumapasok ang tinatawag na toksikong pemininidad, panibagong absurdong konseptong nagmula sa ibang konsepto na
				absurdo, na nagmula rin sa isa pang absurdong konsepto. Nabanggit rin ang misandrikong ugali ng mga peminista, katulad ng
				kanilang pakay na dominansya, kung saan ay isinasagawa rin nila ang mga (sistemang) umaapi sa kanila, na ayaw mangyari
				sa kanila. Sa antagonismong ito, mayroon nanamang panibagong antagonismong lilitaw na antagonismo. Ang mga konsepto ng
				kilusan ng kasarian ay nabuo dahil sa patuloy na sintesis ng tesis at antithesis. Ang mga peminista ay matagumpay na
				naitatag ang haligi ng kanilang karapatan. Sa kabila ng tagumpay na ito, tinatrato nila ang mga kalalakihan nang mayroong
				paghamak, at kapag ang mga kalalakihan ay nagpakita ng pagsuporta sa kilusan ng mga kalalakihan (Maskulismo) gaya din ng
				pagsuporta ng mga kababaihan sa Peminismo ay agad na tratuhin nang may paghamak ang kilusan na parang alam nila ang sanhi
				ng pagkilos, na sinasabing ito raw ay kontra-peminismo o banta sa kilusan ng mga kababaihan. Sa puntong ito nawawala ang
				katwiran, ang bitak sa pagitan ng dalawang hangganan ng minumultong ideyolohiya ay humahantong sa panibagong antagonismo,
				isang panibagong digmaan ng kultura.
				
				Sa dekonstruksyon ng pagsasanhi ng mga kilusan ng kasarian, ang sanhi lamang ng pagkakabuo ng mga kilusang ito ay umuugat
				sa dilema ng pagtugon sa "inaapi" at "mang-aapi", lumilikha ng mga absurdong solusyon na nagreresulta sa mga panibagong
				antagonismo. Kung mawawala ang espektro ng kasarian—maaaring mawala ang mga tungkulin ng kasarian—sabay na maglalaho ang
				matriyarkiya at patriyarkiya sa anihilasyon ng istrukturang sosyal, pati rin ang toksikong maskulinidad, gynosentriko at
				androsentriko na nananaig na oryentasyon, at hindi na magkakaroong ng mga sanhi ng mga pang-kasariang kilusan. Magtatapos
				ang lahat ng kasarian at antagonismo ng mga liberalistang kilusan sa pagdating ng panahon ng Postgender. Ang kawalan ng
				kinikilalang kasarian ay inaasahang ganap na mangyayari sa panahon ng poshumanismo at transhumanismo. Kung mababago ang
				biyolohikal na kasarian, mawawalan ng saysay ang konsepto ng kasarian. Sa kasalukuyang panahon ay hindi pa naglalaho ang
				mga konsepto at tungkulin nito ngunit isang alternatibong hakbang ang paglaya ng isip sa mga konseptong ito. Ang tatlong
				liberal na kilusan: LGBTQ+, Peminismo, at Maskulismo—na mga sagabal sa aktwal na liberasyon mula sa sumpa ng kasarian—ay
				maglalaho sa proseso ng anihilasyon sa nito isip ng mga lumalayang isip. Inaasahang sa panghinaharap na teknolohikal na
				rebolusyon lamang ang paraan upang makamit ang ganap na postgenderismo.
		
		- The Role of Egoism
			Ang lahat ng nabanggit ay pawang katuwaan lamang dahil hindi naman talaga umiiral ang mga konseptong ito sa obhektibong reyalidad
			at walang dapat na gawin upang mabuwag ang mga ito sapagkat ilusyon lamang ito na nabuo sa interaksyon, kung mayroong gagawin ay
			kundi alisin lamang sa isip ang mga multo ng isipan na gumugulo sa iba, na nagdudulot ng di pagkakapantay-pantay, diskriminasyon,
			at ang ibang anomalyang nagmula sa kawalan. Ang tungkulin ng Egoismo ay palayain ang lahat mula sa delusyon ng tao, at sa
			pamamagitan nito, ang mga indibidwal ay, nang sa gayon ay ganap na makamit ang alternatibong katawagan sa egalitaryong mundo.
			Walang kahulugan ang egalitaryo sa lente ng nihilistikong Egoismo, gayunpaman, hindi nalalayo ang tunguhin ng egalitaryong mundo
			sa Egoismo kasi ang dalawang ito ay mayroong parehong ang ibinabahagi, yon ang mutwal at may malay na pakikipag-ugnayan, bagaman
			ang pinagkaiba lamang ay ang pang-unawa sa "kahulugan" at "kawalan ng kahulugan"; ang paniniwala na ang lahat ay pantay-pantay
			sa pananaw ng batas moral, at ang ikalawa ay kawalan ng konsiderasyon sa nosyon ng egalitaryong lipunan, habang isinasagawa ang 
			pakikipag-ugnayan sa kapwa.
			
			Mabubuwag ang mga doktrina nang hindi binubuwag ang mga sistema ng opresyon, nang hindi gumagamit ng hustisyang sosyal. Walang
			sinomang mandirigma ng hustisyang sosyal ang makakalutas ng mga suliranin sapagkat ang kanilang ipinaglalaban ay bias lamang, at
			ang mga kilusan ay purong kaabsurdohan ang ipinaglalaban na nagsasanhi ng antagnismo, i.e., ang bawat sinusuportahang doktrina ng
			indibidwal ang humahawak sa mga ideyang magmamanyika, kung ang mga magkakasalungat na doktrina ang kumontrol sa bawat indibiwal,
			ang magkakasalungat na mga ideyang magmamanyika ang silang kokontrol sa mga indibidwal, at ang ideyang kumokontrol sa kanila ang
			magreresulta ng pagkakasunduan na hahantong sa isang ideolohikal na digmaan. At ngayong sila'y kinokontrol ng ideyang hinahawakan
			nila, sila na ngayon ang mga papet ng multo, ang tanging paraan lamang upang ito ay mawala ay kundi alisin ito sa isip sa
			pamamagitan ng anihilasyon ng mga paniniwala sa mga multo ng isipan. Hindi na mahalaga kung anong ideolohiya ang pinaniniwalaan
			hangga't ito'y nagdudulot ng kaguluhan o walang patutunguhang antagonismo, ang mga ito ay dapat magtapos sa anihilasyon.
			
			Ang paghahari-harian ng puti, pyudalista, patriyarka, matriyarka, pasista, at iba pang otoridad ay maglalaho rin kapag isinagawa
			ng naniniwala ng mga ito ang pagtigil sa pagsunod sa mga bulag na doktrina, ngunit ang mga ito'y imposibleng matigil dahil sila'y
			naging papet na, hindi tuluyang lalaya ang lahat hangga't nariyan ang mga indibidwal na kinontrol ng mga ideolohiya, maaaring sa
			eradikasyon ng pormang materyal-impormasyon ito madadaan ng ibang nihilistang egoista, dahil para sa kanila ay ito ang madaliang
			solusyon, ngunit ang layunin lamang sa manipestong ay ang paghihiwalay sa ano mang mapangsakop na ideolohiya o malisyosong papet
			ng mga ideolohiyang mapangsakop. Ang lipunan, gobyerno, hirarkiya, klase, Estado, gang, kapatiran, klab, at lahat ng istakturang
			sosyal ay sabay-sabay na maglalaho sa paglaya ng indibidwal, ang unang lalaya sa gapos ng mga ito ay ang indibidwal na siyang
			pumuksa nito sa kanyang isipan, at siyang malaya ay hinikayat na puksain din ang multo ng isipan na pumepeste sa isip ng iba. At
			sa gayon ay, sa wakas, lumilinis na rin ang lahat ng nagsasanhi ng anomalya sa planetang ito, ang anihilasyon ay magdudulot ng
			inaasahang kalayaan ng isip, kapayapaan ng bawa't isa, na maihahalintulad sa egalitaryong subilisasyon ng tao.
		
		- The End of Normification
			Normification
			Kung ang mga indibidwal ay maaaring bumuo ng grupo ayon sa kanilang pagkakapareho ng paniniwala, kultura, at interes; ang mga
			grupo na ito ay isinasagawa ang kompormidad. Sa pakahulugan ng malawakang kompormidad, normipikasyon ang tawag sa akto kung ang
			mga grupong ito ay mayroong layunin na mapasunod sa striktong pamantayan ang lahat ng kanilang nasasakupan hanggang sa ito ay
			maging komon sa populasyon ng espesipikong heograpiyang lokasyon. Ang kultura ay ang pagkakaiba ng isang grupo o lipunan sa iba,
			ito ay ang kumakatawan sa mga paniniwala at gawi ng isang grupo, habang ang lipunan ay kumakatawan sa mga tao na nagbabahagi ng
			mga paniniwala at gawi. Ang lipunan ay anomang grupo ng mga indibidwal na mayroong posibilidad na ibahagi ang parehong kultural
			na katangian at may parehong sistema ng pag-uugali at pagkilos. Ang lipunan ay hindi maaaring paghiwalayin mula sa sarili nitong
			kultura dahil sa kultura ito nabubuo. Ngunit hindi umiiral ang lipunan sa obhektibong reyalidad. Ang presensiya ng lipunan ay
			maaaring palsipikahin, walang lipunan kundi isa lamang itong normipikasyon ng mga pamantayan ng indibidwal, naging posible dahil
			grasya ng kompormidad. Hindi umiiral ang lipunan. Walang nakapirming interaksyon batay sa ibinahaging damdamin, interes, o
			karanasan. Ang ideya ng normipikasyon ay nagdudulot lamang ng pagkakawatak-watak ng mga tao at nagdudulot din ng elyenasyon, na
			dumadating sa puntong nagkakaroon ng magkakaibang pagtrato sa kapwa indibidwal. Ang mga tao ay madalas na bias sa iba sa labas
			ng kanilang sosyal na impluwensya, nagpapakita ng hindi makatuwirang palagay, mga estereotipo, at diskriminasyon. Ang konsensus
			ang batayan ng pagiging normal, ngunit ang normal na kanilang itinuturing ay wala sa saklaw ng obhektibong pananaw. Ang pagiging
			normal ay ilusyon lamang ng prikwensiya ng tinatawag na "meme" na kanilang sinusuportahan.
			
			Meme
			May dalawang depenisyon ang salitang meme: (A) Isang nakakatawa o mapanuyang digital na media; (B) inimbentong salita ni Richard
			Dawkins, ito ay isang elemento ng kultura o sistema ng pag-uugali na maaaring maipasa mula sa isang indibidwal patungo sa isa pa
			sa pamamagitan ng di-genetikong paraan; isang imitasyon. Ang kahit anong kulturang kumakalat, kulturang itim, kulturang puti,
			kulturang anime; o mga kultura sa pakahulugan ng paniniwala tulad ng hinduismo, batas at hustisya, batas sharia, mga kalakaran,
			at marami pang iba—mga nakapirming ideyang lumago sa reyalidad ng indibidwal—ang lahat ng ito ay mga kultura at ito ang totoong
			esensya ng meme. Tayo ay ginawa ng isang "replicator" ng impormasyon at tayo ay mayroong potensyal na maging replicator din
			kapag pumasok tayo sa asimilasyon ng kultura ng anomang lipunan. Pero kung magrerebelde sa normatibong sosyal, at nagiba ang
			istrukturang sosyal at ang "bias" na kaayusan nito. Iyon ay masasabing kalayaan ng kasarinlan sa mga puwersang mapang-api na
			nilikha ng mga taga-replika ng kultura. Ang pagkalat ng kultura ay walang pinagkaiba sa pagpaparami ng binagong genetiko ng
			bacteria. Ang kultura ay analogo sa pagpaparami ng "Plasmid DNA" na naglalaman ng genetikong impormasyon. Kapag itinanim yon sa
			bacteria sa proseso ng pag-bombardyo ng gene sa target na cell, ang mga bacteria na yon ay magrereplika dala-dala ang kultura
			na itinakda ng Plasmid DNA kasabay din nitong nirereplika ang plasmid. Ganoon din gumagana ang lipunan, kultura ang dala-dala ng
			mga indibidwal at maaaring maipasa ng mayroong "kultura" sa kanilang mga supling sa pamamagitan ng indoktrinasyon, at mapapasa
			rin ito ng mga supling kung tuluyang nilang tinanggap ang konsepto bilang reyalidad.
			
			Normative Social Conformity
			Ang normatibong sosyal na kompormidad ang pangunahing nagpapagana sa lipunan, kung hindi ito naisasagawa ay hindi magbubuklod
			ang mga grupo at hindi mabubuo ang mga istrukturang sosyal. Nangangailangang makabuo ang isang nosyon patungkol sa impluwensya
			ng isang malaking bandwagon upang mas umigting pa ang impluwensya nito sa iba. Kapag ang isang layunin ay mayroong sapat na mga
			indibidwal na tagasunod ay maaari na itong maituring na isang ganap na bandwagon. Ang bandwagon ay aktibong sosyalisasyon na
			mayroong pokus sa espesipikong interes—isang kinikilalang kalakaran—na kung saan ay mayroong debosyon sa interest na iyon, ang
			pagkupkop ng interes ng nakararami nang walang rasyonal na paliwanag sa pansariling paguusisa ng reyalidad, at ang desisyon na
			iyon ay walang malay, ito ay maituturing na isang uri ng kognitibong bias. Ang kawalan ng kamalayan ng mga "miyembro" na bumubuo
			sa bandwagon ay walang muwang na sila ay pumapailalim sa epekto ng bandwagon, tanging ang nakasaulo lamang sa kanilang reyalidad
			ay sila ay mga indibidwal na sumusunod sa kung ano ang kinokonsiderang normal, nang walang pagtatanto na sila ay kontrolado ng
			walang malay na parte ng isip. Ito ang esensya, nangyayari ang normatibong sosyal na kompormidad sa pagsunod sa kung ano ang
			tinutukoy ng bandwagon na "normal" kahit na ang normalidad ay walang basehan sa obhektibong reyalidad at lumalabas na ang mga
			pagsang-ayon ng pakikisosyalan ay bumabase lamang sa prikwensiya ng "meme" na kanilang sinusuportahan.
			
			Normality and Bandwagon
			Nakikitang mayroong korelasyon ang "bandwagon" at "normalidad" sa isa't isa, kung mayroong bandwagon dapat ay mayroon ding
			presensya ng normalidad dahil hindi mabubuo ang espesipikong bandwagon kung wala itong nakapokus na adyenda. Ang atensyon ay
			napupukaw ng kung ano ang popular nang walang muwang sa kanyang pagiging indibidwal, kung ang kawalan ng muwang ay nabahiran ng
			kompormidad ay hahantong ito sa ilusyon ng indibidwalismo, maiisip niyang siya ay isa paring mabangis at malayang indibidwal sa
			likod ng kanyang ideyasyon ay taliwas parin sa inaasahan, sa kabila ng pagkontrol sa kanya ng kulturang "meme" ay napaniwala
			parin ang kanyag sarili na walang panlabas na impluwensya ang kumokontrol sa kanya. Binubulag lamang siya ng bandwagon na siya
			ay mayroong kontrol a kanyang sarili kahit na sa reyalidad ay siya ang kinokontrol ng sistema—alinsunod sa mga pamantayan ng
			kanyang bandwagon na kinabibilangan—at wala na siyang magagawa kung ang kanyang reyalidad ay kontrolado ng sistema. Siya ay isa
			lamang walang muwang na "papet" at walang ginagawa upang lumaya ang kaniyang isip mula sa mga gapos ng meme.
			
			Cult of Delusion
			Ang kulto ng delusyon ay nagsisimula rin sa normatibong kompormidad, umuugat sa walang malay na pagdedesisyon at mababaw na
			pagtanaw ng reyalidad. Ang kultong ito ay mas malala pa sa "bandwagon", subalit ito ay di maitatangging isa paring porma ng
			bandwagon—ang mga miyembro ay labis na naging deboto ng espesipikong kultura, bilanggo ng meme—ang istilo ng pag-usbong ng kulto
			ay dumadaan sa proseso ng indoktrinasyon ng mga nireklutang miyembro nito, at kapag ang indoktrinasyon ay naisagawa nang maayos
			ay sumunod nitong kokontrolin ang miyembro na maging radikal sa kanilang dogma at tradisyon. Ang kanilang radikalismo sa isang
			layunin ay mayroong motibo ng dominasyon, at kabaliktaran ito ng paglaya mula sa sistema ng kontrol. Ang mga kultong ito ay nasa
			sistema ng pag-papapet, at ang magmamanyikang kumokontrol ay mga uri ng meme, na humahantong sa panlilinlang sa kanilang sarili.
			Ito ay mahirap nang matakasan kung ang indibidwal ay tuluyan nang sinakop ng meme ang reyalidad, maliit ang tyansa o imposible
			nang mareresolba ang indoktrinasyon sa sirkumstansyang ito. Mayroong pagkagawi na mahulog sa patibong ng pag-iisip ang mga
			indibidwal na napapailalim sa normalidad at bandwagon. Sila ay dumadaan sa inklinasyon ng estado ng pakikisosyal hanggang sa
			dumating ang punto na mag-transisyon ang isang maliit na grupo sa pagiging ganap na kulto ng meme sa radikal na pakahulugan.
			Ang debosyon sa meme ay pagkabulag, habang ang radikalisasyon nito upang mapanatili ang humahantong na mabuo ang isang kulto.
			
			False Social Order
			Ang sosyal na kaayusan ay mayroong dalawang pakahulugan: Sa unang kahulugan, tumutukoy ito sa isang partikular na sistema ng mga
			istrukturang panlipunan at mga institusyon. Ang mga halimbawa ay ang sinauna, pyudal, at ang kapitalistang kaayusang sosyal. Sa
			pangalawang kahulugan, ang kaayusan ng isang matatag na estado ng lipunan kung saan ang umiiral na istrukturang panlipunan ay
			tinatanggap at pinapanatili ng mga kasapi nito. Para sa mga sumusunod sa espesipikong kaayusan na itinuturing ng isang grupo o
			lipunan bilang katanggap-tanggap, ito ay talagang kaayusan sa literal na pakahulugan, ngunit kapag ang kaayusang pinaniniwalaan
			ay kinilala ng nasa labas ng impluwensya nito—na mayroong ibang sistema ng kaayusan—ay maaaring magkaroon ito ng kontradiskyon
			sa isa't isa, gawing halimbawa ang sagupaan ng Estadong Islamiko laban sa ibang Estado; Estadong Sosyalismo laban sa Estadong
			Kapitalismo; Moral na Impluwensya ng Relihiyon at kontradiksyong Etika ng Ateismo/Sekular/Agnostisismo. Mayroong mga bagay na
			kinokonsidera ng iba na kaayusan na lumalabas na kabaliktaran ito sa kabilang panig, isang malawakan at matagalang angtagonismo
			magiging bunga ng ganitong pag-aagawan ng titulo ng pagiging maayos, maaari natin itong tawaging Pekeng Kaayusang Pangsosyal.
			
			Culture War
			Sa labis na pagkahumaling sa mga magkakaibang pananaw, ang mga ideya ay nagiging kontrol upang makabuo ng hukbo, ang mga hukbong
			tulad nito ay mayroong armas—iyon ay ang paniniwala sa ideolohiya—kinokontrol ng mga ito ang nagtataglay ng mga ganitong uri ng
			paniniwala. Mayroong magkakaibang mga paniniwala at maaaring hindi magkasundo ang bawat saklaw ng kanilang mga ideyolohiyang
			pinanghahawakan. Gyera ng mga meme ang kahihinatnan ng antagonismo ng mga ito. Isinasagawa nila ang Sosyal na Dominansyang
			Oryentasyon upang mapanatiling matatag ang paniniwala nang sa gayon ay hindi ito maglaho. Ang tanging layunin lamang ng gyera
			ng kultura ay paigtingin ang dominasyon sa pamamagitan ng agresyon. Ang mga pinanghahawakan ay kanilang proprotektahan dahil
			alam nilang mayroong benepisyo ang mga iyon para sa kanila, ngunit ang pagprotekta ay dumadating sa punto na mas paigtingin pa
			ang kanilang saklaw. Ang kanilang pamamaraan ay pagpapalawak ng sakop sa pamamagitan ng dominansyon, handa silang lampasan ang
			kanilang hangganan maipasok lamang sa iba ang kanilang mga tampok na meme. Dumadating sa punto na ito ay nagkaka-engkwentro sa
			magkaibang dominanteng kawan na humahatong sa sagupaan ng mga kultura sa pagitan ng linya ng hangganan ng isa't isa. Maoobserba
			ito sa kasalukuyang panahon, e.g., ang modernista at tradisyonalista, sosyalista at kapitalista, konserbatibo at liberal. Ang
			agresyong ito ay ebolusyonaryo, naglipana ang mentalidad ng lawin upang palaganapin ang dominansya. Sa proseso ng natural na
			seleksyon ay mayroong malaking tiyansa na magtagumpay ang kung sino ang malakas at dumadaig sa iba, ang mga lumalampas sa iba
			sa pamamagitan ng agresyon para lamang makamit ang kani-kanilang mga petisismo.
			
			Annihilating Mind Control
			Sa anomang hustong kumplikadong biyolohikal na sistema, mayroong parasitismo. Ang lipunan ay isa lamang 'multo ng isipan' na
			nagpapatahimik sa mga host sa pabor ng mga parasito. Sino ang mga parasito kung sa gayon? Ang mga naniniwala sa mga sadyang
			absurdong nosyon ng modernong sibilisasyong pantao at ang mga nagtataglay ng bagay na walang batayan sa obhektibong reyalidad,
			nabuo lamang ang mga konsepto sa konsensus na kasunduan ng pakikisosyal; bukod pa rito, ang mga nagiging sangkot dito at ang
			mga nagtatanggol nito. At marami sa kanila ay labis namimihasa—desperadong umaasa sa sistema—nasa puntong lalaban sila upang
			protektahan ito. Malayang Asosasyon ang wawasak sa normipikasyon, gayundin sa anomang samahang panlipunan. Kung mas lalawak pa
			ang saklaw ng mga kultura ng maliit na grupo, magiging lipunan din ito kinalaunan sa isip ng mga sinapian ng kanilang paniniwala,
			kahalagahan, at gawi. Dapat itong isalang sa proseso ng pansariling anihilasyon ng mga absurdong konsepto, i-rewire ang utak sa
			mga makatotohanang bagay na hindi nagmula sa katha-katha ng imahinasyon, palayain ang isipan tulad ng isang malayang isip, sa
			puntong ito lamang unti-unting magwawakas ang lahat ng uri ng normipikasyon, ang lahat ng ito ay sa isip lamang nagsimula at
			magtatapos lamang din ang mga suliraning sinimulan sa anihilasyon ng mga konsepto. Ang pagtatanto na isa lamang delusyon ang
			normipikasyon ay mainam na paunang hakbang bago ang anihilasyon at paglaya ng isip, at marami pang mga paraan bukod pa rito.
			
			Sa paglaya ng isip ay narito ang mga halimbawa ng mga pamamaraan: (A) Lumayo sa mga parasito; (B) Pangtatabletang pula para sa
			nais mamulat sa labas ng kahon; (C) Aktibong pagsalungat sa pamamagitan ng pagkalas ng pwersa gamit ang pasibong aksyon; (D)
			Pagkontra sa direktang dominasyon ng mga meme; (E) Malayang pagbukas ng isip sa maraming bagay; (F) Sa paksa sa itaas, basahin
			ang "Ang Papel ng Egoismo", sa paraang ito maisasalang sa anihilasyon ang mga mala-multong istrukturang sosyal; (G) Ang pagpigil
			ng mapilit na kompormidad ng masa ang magtitigil sa patuloy na elyenasyon; (H) Maging otoridad ng sarili; (I) Tuklasin ang mga
			bagay na higit pa sa pinapakita ng sibilisasyon; (J) Maging kritikal sa sarili; (K) Panatilihing bukod ang pansariling reyalidad
			sa iba pang mga reyalidad; (L) Tanawin ang mga obhektibong reyalidad; at marami pa. Tanging ang anihilasyon lamang ng mga multo
			ng isipan ang mabisang makakapagpipigil ng gyerang ito at ang ibang nabanggit na halimbawa ay hamak na ikalawang opsyon lamang.
	
	9. Defense
		- Defending Autonomy
			Tanging ang otonomiya lamang ang magbibigay ng ligtas na espasyo mula sa mapagpahirap ng panlabas na paligid. Kung ang seguridad
			ng bawat indibidwal na nagnanais ng otonomiya ay hindi naisakatuparan, ang paglaban para sa paghihiwalay at pagpapanatiling hindi
			apektado sa anomang mga kasalukuyang Estado ay ang dapat depensahan. Bakit mas pipiliin ang otonomiya? Dahil ito ay hindi lamang
			esensyal, ito ang daan upang makamit ang ganap na kalayaan. Sa ganap na kalayaan lamang mararanasan ang kapayapaan at pagkalas sa
			mapangkontrol na otoridad na nakakaapekto sa pamumuhay, kalusugang mental at eksistensyal ng indibidwal.
			
			Ang paghiwalay mula sa sistema ay hindi sinyales ng isang rebelyon, ito ay marahil na unang maiisip ng mga taong naniniwala sa
			nosyon ng Estado at nasyon, lipunan at sibilisasyon; ngunit sa obhektibong reyalidad, ang apat na halimbawang konseptong
			nabanggit ay hindi umiiral at pawang multo lamang ng isipan ang mga ito. At aking inuulit, ang paghiwalay mula sa sistema ay
			hindi sinyales ng isang rebelyon, bagkus ito ay isang pamamaraan ng liberasyon mula sa mga bagay na hindi totoo o likha lamang
			ng isipan, na nagmula sa kawalan. Ngunit kahit na ang manipestong FFTALSA ay likha lamang din ng isipan, ito ay naghahyag naman
			layunin ng pagtanggi sa pangkalahatang multo na nilikha ng isipan at pagsuhesyon ng pagtitira ng kaunting kaabsurdohan.
			
			Sa labis na kaabsurdohang pinaniniwalaan ng mga tao, sila ay patuloy na nagkakawatak-watak dahil sa antagonismo ng kanilang
			paniniwala sa mga ideolohiya na kumokontrol ng kanilang isipan. At sa pagsidhi ng antagonismo ay kasabay nito ang pagsiklab ng
			malawakang gulo mula sa salitaang oposisyon hanggang sa madugong digmaan. Ang kaguluhan na mayroong agresyon sa kapangyarihan ay
			bunga ng kanilang ipinaglalaban, at dito na pumapasok ang tungkulin ng otonomiya sa pagwawakas ng malawakang antagonismo. Ang
			otonomiya ay dapat ipaglaban pagka't ang otonomiya lamang ang magbibigay ng distansya at mataas na pader mula sa delikadong pwersa
			ng mga ideyang mayroong balak na kontrolin ang isipan ng mga inosenteng indibidwal.
			
			Kailangang humiwalay ng mga indibidwal upang maiwasang madamay sa aktibong antagonismo. Kaya nama'y ang unyon ay ipaglalaban ang
			otonomiya para sa pag-iwas mula sa nakakasulasok na pwersa, mapangkontrol na kapangyarihan, terorismo, dependensya, awtoritaryanismo,
			kaguluhan, at iba pa. Ito ay analohiya ng paglalagay ng firewall sa pagitan ng otonomiya at ang mga salik na nabanggit. Ang
			paghihiwalay sa lahat ng ito ang magbibigay ng pagkakataon na yumabong ang progreso ng unyon. Ang paglaban para sa otonomiya ng
			mga indibidwal ng unyon ang magpapanatili ng independensya, ang kalayaan ay hindi ipinagkaloob, dapat itong agawin.
			
		- Defending Technology
			Preserbahin ang mga teknolohikal na kagamitan sa pagtatayo ng mga otonomiyang lugar. Noon pa ma'y malaki na ang naitutulong ng
			teknolohiya sa pamumuhay ng tao. Sa pinaka-simula ng pagkadiskubre ng mga sinaunang ninuno sa apoy, sa pamamagitan nito ay nagawa
			nilang maluto ang kanilang makakain; sa kasalukuyang mundo naman, ang mga kompyuter ang nagsisilbing katulong sa mga gawain na
			ginagamitan ng isip, kabilang din ang mga makinarya na mayroong malaking potensyal na mapadali ang mga pisikal na proseso. Kung
			walang teknolohiya ay hindi magiging posible ang mga nangyayari ngayon, at maaaring hindi rin mabubuo ang manipestong ito.
			
			Ang tao ay umaasa sa teknolohiya upang mas gumaan ang mga gawain; sumasalungat sa paggugol ng mahabang oras, na sumasayang ng
			maraming pawis at enerhiya, na bumubuwis ng buhay. Marahil na iisipin ng nakararami na magdudulot lamang ng katamaran iyon, pero
			walang katotohanan iyon, dahil ang silbi ng teknolohiya ay mapadali ang mga gawain, sa dependensiya, ang lahat ng tao na gumagamit
			ng teknolohiya ay mayroon silang dependensiya sa mga iyon; maging ang mga guro ay gumagamit ng pisara, ang mga relihiyoso ay
			gumagamit din ng teknolohiya (librong bibliya), maging ang mga sinaunang tao ay gumagamit din ng nito (sibat at bato). Malinaw na
			pagiging walang muwang lamang sa kanilang ginagawa ang sumisira ng argumento ng oposisyon, kahit wala namang rason para kumontra,
			dahil kung sila mismo ang kokontra sa teknolohiya ay marahil na sila ay isang grupo ng mga sinaunang tao, na magiging pananggala
			sa radyos ng otonomiyang lugar.
			
			Umaasa tayo sa grasya ng teknolohiya para mabuhay at hindi na mahirapan pa, at ito ang bubuhay sa mga nabubuhay, kaya naman ay
			dapat itong ipreserba dahil kung wala nito ay hindi magiging posible ang bagong istilo ng mundo, at hindi matutupad ang
			pinakahuling misyon ng manipesto na kung saan ay bubutasin ng mga posthuman at transhuman ang panghuling reyalidad. Kung ang
			kinakatakutan lamang nila ay ang paglabag ng etika at batas, hindi na mahalaga dahil ang obhektibong moralidad ay hindi na
			kinokonsiderang mahalaga ang mga ito sa larangan ng siyensiya, hangga't hindi eksistensyal na banta ang ginagawa, di tulad ng
			gobyerno/Estado na walang ibang ginawa kundi magtayo ng pwersa upang depensahan ang kanilang soberanya, na mas delikado pa,
			gawing halimbawa ang teknolohikal na giyera, na kung saa'y gumagamit ang militar ng teknolohiya para sa kanilang layong sakupin
			ang mga lupain. Parehong paglabag sa etika at pandaigdigang kasunduan ang paggamit ng teknolohiya, ngunit ang pinagkaiba lamang
			ay ang otonomiya ay nakikita ang mga konsepto ng bataw at etika sa lente ng nihilismo at ang layon lamang nila ay progreso. 
			
			Kung pwersahang winasak naman ang mga teknolohiya ay maaari naman itong maayos muli kung hindi naman gaanong malala, pero kapag
			sumobra na ang mga nangsabotahe ay dito na papasok ang boluntaryong opensibong aksyon kontra sa nagpasimula ng terorismo, ang
			pagsabotahe ng mga teknolohiya nang hindi nagbibigay ng balidong rason ay maisasalang sa direktang aksyon. Sa direktang aksyong
			ito, ang pagkilos laban sa nagsisimula ng kaguluhan ay mayroong dalawang opsyon: una, ang mapayapang opensibo; ikalawa, dito na
			magiging kumplikado, kung ang mga terorista ay nagbanta ng karahasan ay maalerto nito ang lahat upang isagawa ang sandatahang
			labanan, ito ay nangangailangan ng kritikal na pagdedesisyon bago isagawa ang anomang karahasan na magdudulot ng kasawian. Ang
			manipestong FFTALSA ay hindi hinihikayat ang mga indibidwal na pumasok sa karahasan kung ang dahilan lamang ay materyal na away.
			Upang mas malinawan sa mga hakbang ay maaaring lumaktaw papunta sa kasunod na nilalaman na pinangalanang "Armado o Hindi".
		
		- Armed or Not
			Dito nagiging sensitibo ang usapin ng manipesto sa kadahilanang hindi armas at pangingibabaw ng sandatahang lakas ang layunin
			nito, ngunit maaaring magkaroon din ito ng silbi sa panahon ng krisis at pangangailangan. Ang karahasan ay mayroong sagot na
			karahasan at ang mapayapang pagtanggap ay kapayapaan ang magiging sagot. Halimbawa, kung ang terorismo ng Islamikong Estado ay
			karahasan ang dulot ng ideolohiya, karahasan din ang sagot sa kanilang bayolenteng layunin, at ganoon rin naman ang pagresponde
			sa anomang aksyon ng "anomang" uri ng Estado. Kung mapayapa ang pagtanggap ng Estado sa pag-iral ng unyon ay malinaw na
			kapayapaan din ang maipapakita ng otonomiyang komyun o unyon.
			
			Pero hindi naghahangad ng digmaan ang mga malayang isip dahil ang layunin ng FFTALSA ay bumuo ng isang egalitaryong sibilisasyon
			na naglalayong paigtingin ang progreso ng pagdedebelop at akselerasyon ng teknolohiya tungo sa ganap otomasyon ng panghinaharap na
			produksyon, sa pag-asang makamit nito ang pangmatagalang kasaganaan, at pagsulong ng mga mortal sa inaasahang panahon ng teknolohikang
			singularidad. Kung magiging armado ang unyon ay para lamang ito sa aksyong pandepensa kontra terorismo at panghihimasok nang
			walang balidong rason, na nagbabanta sa mapayapang namumuhay sa isang ligtas na espasyo gamit ang dahas kontra sa mga inosente.  
			
			Ang pag-aksyon ng otonomiyang unyon ay dumedepende sa kung paano makitungo ang panig ng otonomiya at Estado at kung ano pa man.
			At kung asaran lamang ang patutunguhan ng antagonismo sa pagitan ng Estado at otonomiyang unyon ay maaari lamang din makipag-asaran
			ang mga indibidwal na may lakas-loob makipag-patintero sa kahit sinong otoridad ang hindi rumerespeto at sumisira ng otonomiya,
			ang larong ito ay walang karahasan at katuwaan lamang ng unyon kontra sa nagpapabagal ng progresibong intelektwal na bagabundo.
			Dahil ano ang silbi ng Estado kung ang dumedepensa niyon ay hamak na papet lamang ng ideolohiya na dumaan sa proseso ng malawakang
			indoktrinasyon habang ang unyon nama'y lumalaya ang isip sa tunay na reyalidad at negosasyon ng kondisyon ng tao.
			
		- Freedom and Peace Keeping
			Ang kalayaan at pagpapanatili ng kapayapaan ay magkaugnay at hindi dapat mawalan ng balanse sa isa't-isa. Kung kalayaan lamang
			ang mananaig, maaaring magkaroon ng kontradiksyon sa pagpapanatili ng kapayapaan pero kapag lumabis naman ang pagpipilit sa
			pagpapanatili ng kapayapaan ay maaari nitong masakal ang unyon at mga napapaligiran nito, sa paraang panghihimasok ng personal
			na buhay na sumisira ng pagka-pribado at indipendensiya ng indibidwal. Ngunit palagi ay hindi naman ito kaso kung bukas ang isang
			indibidwal sa kanyang pagkakakilanlan. Ang labis na panggagambala ay nakaaapekto sa kalusugang mental ng isang tao, nagbubunga ng
			eksistensyal na krisis kung makontrol ang mga indibidwal sa otonomiyang lugar, na agresibo kung magpanatili ng kalayaan.
			
			Kung pagsasamahin ang dalawang bagay, ito yung kalayaan at pagpapanatili ng kapayapaan, dito maaaring masimulan ang implementasyon ng
			moderasyon, upang maibalanse ang mga ito sa bawat aspeto ng otonomiyang lugar. Panatilihin ang kapayapaan kasabay ng paglaya mula
			sa anomang porma ng gapos, marahil na ito'y pagpapatungkol ng obhektibong moralidad. Pero hindi ito bumabase sa moralidad, kundi
			pagsasagawa lamang ng mga hakbang upang makamit ang nakakamalay na interaksyon, i.e., pagsagawa ng pakikipag-kapwang pagtutugunan.
			na esensyal na elemento ng unyon, isa na ang Unyon ng mga Egoista. Hangga't napapanatili ang pakikipag-kapwa habang kinakamit ang
			kalayaan ay hindi mangyayari ang pagpapahirap, at sa pamamagitan niyan ay magkakaroon ng balanse ang kalayaan at kapayapaan.
	
	10. In Search Beyond
		- Ultimate Theory
			- Unification of Physics
			- Issues of Science and Religion
			
		- Intergalactic Exploration
		
		- Ultimate Reality
			- I. Ang Pagtuklas
				Sa lahat-lahat ng gawain, tanging ang pagkalas sa reyalidad talaga ang panghuling silbi ng manipestong ito, tinatawag
				nito ang sangkatauhan upang alamin ang katotohanan, ang mga mahirap na malamang katotohanan. Ang paghahanap ng sagot sa
				panghuling ang pinakahuling layunin ng lahat ng nabubuhay, dito kung saan ang lahat ng kasalukuyang sinusuportahang
				reyalidad ay kwekwestyunin, at wawasakin kung ang reyalidad ay hindi makatotohanan o walang totoong saysay sa pag-iral
				ng lahat, halimbawa, ang konsensus na reyalidad ay maisasalang sa proseso ng anihilasyon, dahil ito ay hindi totoo,
				resulta lamang ng interaksyon ng mga tao ang mga konsepto o pananaw na nabuo rito, at pinagkasunduan nilang paniwlaan
				bilang "totoo". Ano ang mas totoo sa "totoo"? Ang bagay na hindi nilikha ng isipan na aktwal na umiiral sa totoong
				pisikal na mundo, e.g., mga bato, katubigan, atoma, at lahat ng materyal na parte ng sansinukob; ang mga ito ay
				tinatawag na obhektibong reyalidad. Ngunit higit pa sa ating kaalaman, mayroon pa bang mas higit pa sa ating kaalaman?
				Ang bagay na higit pa sa maipapaliwanag ng obhektibong reyalidad? Hindi ko tinutukoy ang supernatural—ang lahat ng bagay
				ay misteryo parin—hindi ito basta lamang umiral sa pagitan ng natural at supernatural—basta ito na ang pinakamahirap
				lutasin sa kasaysayan ng sangkatauhan, sumunod naman dito ang mahirap na problema ng kamalayan.
			
			- II. Wakas ng Lahat

Economics:
	1. What is Property?
		- Personal Property and Real Property
			Ang personal na pag-aari ay ang mga materyal na kagamitan na hindi nakapirme sa iisang lokasyon at maaaring mailipat mula sa
			isang lokasyon papunta sa iba. Mayroong tatlong klasipikasyon ang personal na pag-aari: nasasalat, di-nasasalat at nakalista.
			Mapabibilang sa nasasalat na personal na pag-aari ang mga pisikal na bagay tulad ng damit, libro, mga kagamitan sa kusina at
			transportasyon; habang ang mga di-nahahawakang personal na pag-aari ay tulad ng mga stock, tatak-pangkalakal, bono, brand, pati
			na rin ang intelektuwal na pag-aari tulad ng mga patent at copyright; at ang mga nakalista, napakahalagang bagay na pangunahing
			ginagamit bilang isang produktibong pag-aari para sa mga hangarin sa negosyo, tulad ng selpon, eroplano, bus, kompyuter, kamera
			at marami pang iba. Ang totoong pag-aari naman ay uri ng mga pag-aaring hindi maaaring magalaw o mailipat sa ibang lokasyon,
			nakapirme lamang, tulad ng mga kabahayan at mga gusali, kalsada, tulay, at pati ang mga lupain kasama ang natural na yaman nito.
		
		- Only Property
			Pero higit lahat, ang mga nabanggit na pag-aari sa itaas ay pawang ilusyon lamang at walang basehan sa obhektibong reyalidad ang
			konsepto ng mga ito; ang mga konsepto ng pag-aari na nabanggit sa itaas ay hamak na likha lamang ng isipan ng tao. Ang konsepto
			ng Tanging Pag-aari ay orihinal na nagmula sa aking kasalukuyang dinedebelop na teorya ng kamalayan. Ang tanging pag-aari ay
			hindi pisikal kundi ang mental na bumubuo sa iyong sarili, ang iyong kamalayan, ang materyal na bumubuo sa kamalayan ay hindi
			iyong pag-aari, ito ay pisikal na istruktura lamang na nagbibigay sa ng pagkakaroon ng kamalayan. Halimbawa, ang iyong sarili,
			ikaw lamang ay resulta ng kung paanong gumagana ang sistematikong materyal; ito ay tinatawag na materyal-impormasyon na entidad,
			isang konsepto ng pisikalismo na kung saan ay naka-depende sa materyal ang nagbibigay ng kamalayan. Ang malay ay isang pag-aari
			na tanging siya lamang ang nagtataglay, hindi ito isang impormasyon at hindi rin materyal, ang pag-aari ito ay isang proseso ng
			aktibasyon ng kumplikadong sistemang neural, ang istrukturang materyal ang nabibigay ng datos ng malay, ngunit ang mga materyal
			na bumubuo sa kamalayan ng indibidwal ay, inuulit ko, hindi niya pag-aari. Ikaw lamang ang kung ano ang impormasyon na ginagawa
			ng materyal at ikaw ang Tanging Pag-aari na mayroon ka, wala ng iba, at hindi rin ang materyal na iyong nahahawakan.
			
			Umaasa lamang ang indibidwal sa materyal na bumubuo sa kamalayan upang siya ay magpatuloy sa buhay, kahit hindi niya pag-aari ay
			maaari parin itong tratuhing Primaryang Porma ng Hipokritong Pag-aari (basahin ang kasunod na paksa: "Bilang tugon sa Tanging
			Pag-aari"), halimbawa na ang materyal na bumubuo sa kamalayan, ang utak, pero ito ay materyal-impormasyon na tanging balidong
   			pag-aari. Maihahalintulad sa isang indibidwal na mayroong dependensiya sa droga, siya ay hindi mapapakali hangga't nakagamit muli
			nito, umaaasa lamang ang naadik sa droga upang magpatuloy ang kaginhawaan; tayo naman bilang kamalayan ay kulong sa impluwensya
			ng ating utak, indi tayo ang kumokontrol sa utak natin, ang materyal ang kumokontrol sa atin, pati rin ang panlabas na stimulus.
			Impluwensiya at dependensiya—dalawang bagay na nagpapatuloy sa pag-iral ng proseso—at esensyal din sa analohiya ng Primaryang
			Porma ng Hipokritong Pag-aari. Kung sakaling ikaw ay umaangkin ng ibang materyal bukod sa primaryang hipokritong pag-aari, hindi
			mo talaga inaangkin ang materyal na iyon, utak ang kumokontrol sa iyo na angkinin iyon, pinapahiwatig ng kimika ng utak ang
			pakiramdam ng posesyon ng isang bagay at ikaw naman bilang kamalayan ay walang kakayahang lumaya sa gapos nito.
			
			Ang iyong sarili ay tanging pag-aari na mayroon ka, hamak na mortal, ang pagiging ikaw ay iyo lamang pag-aari, at hindi nito
			maisasama ng emosyong naghuhudyot sa iyong angkinin ang ibang materyal. Ang pag-iral ng posesyon sa mga materyal ay hindi
			pangunahing pag-aari, ang tanging pag-aari mo lamang ay ang iyong sariling kamalayan. At ang materyal na bumubuo sa iyo ay
			hiniram lamang mula sa pinagmulan ng lahat. Marahil na hindi katanggap-tanggap ito ngunit kung mamamatay ikaw ay ganoon ang
			kahihinatnan, ang materyal na bumubuo sa lahat ng karanasan mo ay maglalaho, pati ang iyong sarili, ang iyong sarili ay mawawala
			at ang katawan na bumubuhay sa iyo ay mapupunta pabalik sa kalikasan, hindi maitatangging ito ang huling hantungan. Mare-recycle
			ang katawang bumubuhay sa iyong pansariling kamalayan. Ang isip mo at ang lahat ng alaalang nasa iyo ay iyong tangin pag-aari.
			Isa ka lamang impormasyon, at ang impormasyon ay magiging pag-aari lamang ng kung anong bumubuo roon.
			
			Mayroon lamang akong kritisismo sa konsepto ng pag-aari na isinuhesyon ni Max Stirner: "Ang ari-arian ay umiiral sa pamamagitan
			ng biyaya ng batas. Ito ay hindi isang katotohanan, kundi isang ligal na kathang-isip", ito ay wala namang kaso, totoong gawa ng
			ligal na batas ang proteksyon ng pag-aari, ngunit nagbago ang ihip ng hangin sa kanyang isang inihayag, "Ang sinumang marunong
			umangkin, upang ipagtanggol, ang bagay, sa kanya mapupunta ang pag-aari.", walang pinagkaiba sa posesyon ng pag-aari sa ilalim ng
			batas, ngunit ego ang naging alternatibong pamalit sa batas, o sa katawagang Freud, ang id/ego/superego ang naging basehan ng
			pagkilos ng indibidwal, ego ang naging husgado sa paglaban ng karapatan ng pag-aari. Ang anomalya ay nagsimula sa pag-iral ng Ego
			bilang sentro ng saykikong aparato ng indibidwal, dahil dito ay nagkaroon ng kakayahang pakiramdaman ang paligid o makiramdam
			bilang subhektibong reyalidad, at maging sentro ng mga ito sa panghuhusga ng kanyang paligid. Umaasa ang may malay na indibidwal
			sa desisyon ng ego, hindi kinonsidera ang kaabsurdohan nito. Si Stirner ay bahagyang lumalabas na hipokrito tungkol sa pag-aari
			kasi wala namang konsepto ng pag-aari sa obhektibong reyalidad, ang pag-agaw ng pag-aari sa pamamagitan ng kapangyarihan ay ang
			pagtugon sa kaabsurdohan, sa pamamagitan ng ego, ang lahat ay pinahihintulutan hangga't nagbibigay ng kasiyahan.
			
			Ang kaguluhan ng mundo ay nagsisimula sa pag-aari, ikalawa ang kagamitan, at pinakahuli ang ideolohiya. Hindi masisisi ang
			nabanggit dahil walang buhay ang mga iyon. Ang mga tao ay sadyang antroposentriko na naniniwala sa ilusyon ng halaga, halimbawa
			nalang ito. Nag-aagawan sila sa kathang-isip na pag-aari. Kathang-isip na pag-aari ang mga iyon dahil umiral lamang ang pag-aari
			noong nagkaroon ng tao. Gawa-gawa lamang ng multo ng isipan ang konseptong nito, sadyang walang anomang bagay tulad ng pag-aari
			sa obhektibong reyalidad pero pilit paring paniwalaan iyon ng mga tao. Naging antroposentriko ang mga tao dahil sa progresyon ng
			tinatawag na "Ebolusyon ng Agresyon". Sa saykoanalitikong teorya ni Sigmund Freud, mayroong tinatawag na sekswal na petisismo,
			kung gagamiting analohiya ito sa pakahulugan ng pag-aari, aking matatawag itong "Petisismo ng Pag-aari" - kung saan ang libido
			ng tao ay nakatuon sa ideasyon ng posesyon ng pag-aari.
			
			Ang anomang katibayan ng posesyon ng materyal bukod sa materyal-impormasyon ay maaaring pabulaanan at tuluyang ipuwera sapagkat
			ay walang basehan ang mga ito sa obhektibong reyalidad. Ang konklusyon ng Tanging Pag-aari ay ang anomang pag-aari ay hindi
			totoo maliban sa kamalayan na bumubuo sa'yo, kahit sabihing ikaw ay mayroong nararamdaman na atraksyon sa isang materyal, ito ay
			hindi nangangahulugang mapapasa-iyo iyon. Walang konsepto ng ari-arian sa obhektibong reyalidad. Hindi magiging pag-aari ng
			kamalayan ang isang materyal at ang materyal (na mayroong kamalayan) ay nagtataglay ng delusyon upang maangkin ang mga bagay na
			napukaw ng kanyang subhektibong reyalidad. Ang tanging pag-aari lamang ang makatotohanan; ito na ang pinakamalapit sa reyalidad.
		
		- In Response to Only Property: Impermanent Property (Hypocritical Ownership)
			Walang kabuluhan ang pag-aari at resulta lamang ito ng emosyon sa pag-angkin ng materyal, o sa kaibuturan ng personalidad, ang
			pagkabighani sa mga materyal. At kahit na ganoon ay maaari pa naman magkaroon ng posesyon, kahit na ito ay isang pagtugon sa 
			kaabsurdohan, tulad ng suhesyon ni Max Stirner ng pag-aari, na mayroong pagka-absurdo, ngunit ang posesyon na ito ay binawasan:
			walang karapatan, walang grasya ng batas, walang agresyon; babawasan ang kaabsurdohan, sa praktikal na nihilismo: "Wala tayong
			mga dahilan upang gawin, naisin, o pakiramdam ng anomang bagay."; ang pag-aari sa materyal ay hindi totoo, resulta lamang ng
			dependensiya, ngunit ang pansamantalang posesyon upang magpatuloy sa isang layunin ay maaaring maging balidong rason, ngunit ito
			parin ay mababahiran ng pagiging hipokrito, kaya tinawag itong hipokritong pag-aari, dahil sa pagsalungat nito sa nihilismo.
			
			Ang nihilismo ay hindi naman kinakailangan maging puro kung mayroong layunin ang indibidwal na magpatuloy sa buhay, maaaring
			magkaroon parin ng pag-aari ang isang indibidwal ngunit ito ay temporaryo o hiram lamang mula sa materyal na mundo. Narito ang
			apat na uri ng pag-aari:
			
			I. Tanging Pag-aari
			II. Pangangailangan
			III. Pangkatuwaan
			IV. Delusyonal na Pag-aari
			
			(a.) Tanging ang I lamang ang balidong uri ng pag-aari, ito ay pang-sansinukob na patunay. Hindi inaangkin ang pag-aaring ito
			ngunit iyon ay iyo talaga pagkat ito rin mismo ang bumubuo sa iyong kamalayang reyalidad. Kamalayan ang primaryang pag-aari.
			(b.) Sa II at III, maaaring magsama ang dalawang uri dahil ito ay kailangan
			(c.) Ang IV, ang pag-aari na ubod ng kaabsurdohan. Ang mga hindi umiiral sa obhektibong reyalidad tulad ng monetaryong posesyon,
			ang mga yamang mineral na binibigyan ng halaga. Ang uri ng pag-aaring ito ay dalawang patong ng kahipokritohan: (I) Posesyon sa
			materyal; (II) Posesyon sa ilusyong halagang tinataglay nito.
			
			Temporaryong aankinin lamang ang mga pag-aari sa pamamagitan ng paghiram nga mga ito, ang mga temporaryong posesyon na hindi na
			kinakailangan ay maaaring magamit muli sa pamamagitan ng malayang pamilihan, mutwal na pakikipagpalitan, o ma-recycle muli ang
			mga ito sa sirkular na ekonomiya. Upang tuluyang masolusyonan ang antagonismo ng pag-aari, nararapat na kung sinoman ang
			mayroong kakayahang wasakin ang konsepto ng pag-aari sa kanilang isipan ay maisagawa rin sana ang pagtugon na ito.
			
			- Intellectual Property: A Critical Analysis
				Copyright
				Walang kopirayt at hindi ito isang anti-kopirayt. Ang pagkontra sa karapatan ng pag-aaring orihinal na nilikha ay pawang
				walang kabuluhan, kahit na sabihing nagmula mismo sa kaniya ang likha ay ang karapatan ng pag-aakin ng nilikha ay isa
				lamang ligal na katha; hindi totoo sa pakahulugan ng obhektibong reyalidad. Sabihing nilikha niya talaga iyon, oo, pero
				kahit na, ang likha ay hindi na magiging pag-aari ng lumikha kapag ito ay lumabas na sa kaniyang kamalayan at nailipat
				sa ibang porma, kahit na ang likha ay orihinal na reperensiya ng kanyang iniisip. Gayunpaman, tulad ng nakasaad sa
				hipokritong pag-aari, siya ay maaari paring magkaroon ng posesyon sa mga ito, ngunit hindi sa paraan na siya o ang kahit
				sinong humahawak niyon ay magkakaroon ng karapatan na magmay-ari.
				
				Patent
				Tulad ng kopirayt, ang patent ay isa lamang din ligal na katha na nakapokus sa intelektwal na karapatan sa pag-aari ng
				ideya na tumutukoy sa materyal o kagamitan na mayroong espesipikong paggagamitan. Ang patent ay mayroong kinalaman sa
				pagprotekta ng kapapatan ng pag-aari upang makalamang sila sa kompetisyon at malimitahan ang makikinabang. Ang patent ay
				lumalabas na hadlang sa inobasyon at pag-abanse ng teknolohikal na progreso.
				
				Trade Secrets
				Ang pagdadamot ng lihim na pamamaraan at kasangkapan upang mabuo ang isang produkto ay isang uri din ng paraan ng
				pagprotekta ng intelektwal na karapatan, ngunit ito ay malubha sa patent kung saan ay inililihim ng komersyo ang mga
				pamamaraan at kasangkapan upang mapanatili ang seguridad ng kanilang negosyo sa karera ng mga korporasyon, upang sila
				ay mas maging panatag at ang monopolyo ng produkto sa kapitalismong sistema ay napapanatiling natatangi sa iba.
				
				Intellectual Property Paradox
				Kapag mayroong ideyang nilikha sa pamamagitan ng isip, masasabi bang ito ay pag-aari parin ng lumikha? Sa obhektibong
				pananaw, malamang na hindi. Bilang halimbawa, sabihin nating sa iyo nanggaling ang ideya pero saan naman nanggaling ang
				mga sinasabing orihinal na ideya kung ginawa mo ito? Hindi ba ang katotohanan ay nadebelop ang iyong kaisipan sa
				kapaligiran, at ang lahat ng karanasan ay nagmula sa labas bago ito ay iyong pinaglaruan sa iyong sariling isipan upang
				makagawa ng sintetikong mga ideya. Hindi ikaw ang nagmamay-ari ng ideya bagkus hinahawakan lamang ito ng iyong kamalayan.
				Sabihin man nating ang mga ito ay bumubuo sa iyong reyalidad at pagkakakilanlan, at nauugnay ito sa kognisyon, isa parin
				itong abstraksyon na maaaring maipasa sa iba at hindi ito nakapirme sa isipan. Maaari nilang makopya ang ideya, ang mga
				orihinal na ideyang nilikha at gamitin nila sa malikhaing paraan, pero hindi sila magkakaroon ng karapatan na magmay-ari,
				maski ang lumikha ay wala ring karapatan o patunay na siya ay mayroong ligal na katibayan sa naturang pag-aari. Ang
				pag-aari ng ideya ay hindi umuugat sa obhektibong pananaw, ito ay pagbibigay ng halaga sa mga iyon, resulta ng emosyon
				at takot sa pagkawala ng pagkilala at pangalan sa tinuturing kaniyang "pag-aari" at pagkawala ng benepisyo sa mga ito.
			
			- Countering Intellectual Property Law
				- Without Property, Especially, of Intellectual Rights, Everything is Permissible.
					Ang intelektwal na pag-aari ay isa sa mga lumilikha ng kakapusan, dahil nililimitahan nito ang "walang karapatan"
					na gamitin o kunin ang ideya ng lumikha, bukod sa takot na mawalan ng pagkilala sa kanila, dahil rin ito sa
					presyon dulot ng kompitensya ng merkado—sa paghahabol ng yaman—ang orihinal na lumikha ay nakakaramdam ng inggit
					at takot na sila ay malamangan. Ang intelektwal na pag-aari ay hindi isang karapatan kahit na ang batas ang
					magpatunay at nagproprotekta sa mga ito, ang lahat ng pag-aari ay sadyang ligal na katha, at ang intelektwal na
					pag-aari rin. Sa pansariling lente, Nang dahil sa moralidad ay umiiral ang mga karapatan. At sa moralidad din
					pala umuugat ang hindi mabilang na limitasyon ng umaangkin ng karapatan sa pag-aari. Ang moralidad ay nauugnay
					sa emosyon, sa katotohanan ay emosyon ang pinaka ugat ng moralidad. Ang moralidad ay mga pamantayan na mayroong
					konsiderasyon sa emosyon, na gumagabay sa indibidwal na kumilos nang etikal sa iba. Ang takot na kopyahin ang
					orihinal na likha, ang hindi pagkilala sa mga humahawak o lumikha ng bagay, takot na walang makuhang benepisyo
					sa isang bagay, at iba pang banta—nagbubunga ng mga emosyon na pakiramdam sa materyal—ang pakiramdam na ito ay
					nagdudulot ng negatibo sa humahawak ng [karapatan] na magmay-ari.
				
				- Open-Source Licenses
					Ito ay nalalapit sa liberasyon, ngunit hindi parin ganap, dahil mayroon parin itong kaugnayan sa konsepto ng
					intelektwal na pag-aari, na kung saan ay napapangalagaan parin ang "karapatan" sa intelektwal na pag-aari. Kapag
					ginawa ang isang bagong ideya, o mayroong nagdebelop nito, ang karapatan ng "open source" ay mapupunta sa
					humahawak ng kopirayt. Kung ikaw ay gagamit ng likha ng imbentor ng ideya, inuutos ng may-akda, sa pamamagitan
					ng institusyon, na "sundin" ang patakaran ng distribusyon kalakip ng kopya ng lisensya na implementasyon ng
					institusyong na kaniyang sinusuportahan. Pero kahit na, ang konsepto ng kopirayt ay isa lamang multo ng isipan,
					at ang pagkakabuo ng batas para roon ay nagmula lamang sa emosyon. Ang solusyon lamang upang ito ay maging ganap
					na malayang impormasyon ay isalang sa anihilasyon ang konsepto ng "open source". Madali at simple. Labagin ang
					anomang ginawang patakaran at batas ng pag-aari ng impormasyon na mayroong kinalaman sa teknolohikal na progreso,
					na maaaring magkaroon ng kontribusyon sa otonomiyang lugar. Kung wala nang bakas ng lisensya, at ang ideya ay
					sumalang sa sintesis sa ibang ideya, maaari na itong matawag na "lumulutang na ideya". Ang ideyang ito ay hindi
					na pag-aari ng kahit nino, natural naman, kahit sa umpisa pa lamang ay makatwiran na hindi umiiral ang karapatan
					tulad nito. Ang institusyon na hindi sinagad ang kalayaan ay. Anihilasyon ng institusyon ng "open source"!
	
	2. Post-Scarcity Economy
		- Introduction
			Ang post-skarsidad ay isang sitwasyon ng ekonomiya kung saan ang mga produkto at sebisyo ay humihigit pa sa pangangailangan. Ito
			ay nangyayari sa labis na produksyon ng mga produkto at dami ng ani sa pinagkunan, pangunahing pangangailangan (pagkain, kasuotan,
			medisina, atbp.) sa pamamagitan ng otomatikong pagproproseso ng mga ito at mula sa masaganang pagkukunan ng mga kasangkapan sa
			paggawa ng mga ito. Inaasahang ito ang magwawakas sa pandaigdigang kagutuman, gayunpaman, inaasahan rin na babalik ang kakapusan
			sa kabila ng otomasyon sa kadahilanan ng hagupit ng kalikasan: maaaring kalamidad o pamemeste; maaaring sadyaang destruksyon. Kung
			ang mga produkto ay isang pisikal na entidad, ito ay madaling maapektuhan ng paligid na humahantong sa pagkawasak at pagbalik ng
			kakapusan. Sa kabilang banda, ang mga digital na produkto ay hindi tinatablan ng panganib ng kakapusan, kumbaga ito ay isang uri
			ng produkto na hindi nahahawakan ngunit naglalaman ng datos at nagagamit lamang ito sa pamamagitan ng pagpapagana nito sa mga
			elektronikong kagamitan at maaaring mareplika ang impormasyon papunta sa iba. Mababa lamang ang magiging tingin ng mga tao sa
			ekonomiyang ito dahil sa pangangailangan ng tao na mayroong kinalaman sa kultura ng konsumerismo, o ang mga tao na sumusuporta
			sa mga ideal ng konsumerismo, na naghahangad pa nang higit pa sa kanilang pangangailangan. Kahit na ang mga bagay na ito ay
			walang partikular na paggagamitan at sanhi lamang ng pagroromansa na magkaroon ng mga ito.
			
			Ang post-skarsidad ay maaaring tumaliwas sa konsumerismo—dahil sa kasaganahan ng suplay—kilala ang mga pangunahing produktong
			konsumer na bumabase sa suplay at pangangailangan. Upang maiwasan ang labis na kakulangan ng suplay na nagdudulot ng pagtaas ng
			presyo ng mga bilihin sa sistemang kapitalismo ay kinakailangang matugunan sa pamamagitan ng pagtaas na produksyon. Ngunit ang
			produksyon ay limitado ba talaga o ito ay nasa manipulasyon upang makakuha ng malaking tubo? Maaaring ito ay sadyaan o bahagyang
			sadyaang isinasagawa. Sa ekonomiyang kapitalismo, nangyayari ang isa sa mga porma ng manipulasyon ng merkado, ang pagbabawas ng
			dami ng suplay ang nagpapataas sa (halaga) ng mga bilihin upang tumaas ang kita. Ang institusyong nakatuon sa kita ay nakasalalay
			sa kakulangan, kaya kapag ang kanilang kita ay mababa, mamanipulahin ang merkado upang makakuha ng mataas na kita. Ginagawa nila
			ito upang kumita nang malaki. Mayroon ding ginagampanan sa pagtaas ng demand at potensyal na pagtaas ng presyo kung magkakaroon
			ng kakulangan, ang pagiging uto-uto ng masa sa kanilang nakikita sa medya ay isang halimbawa ng asimilasyon sa merkado. Maaari
			ring gamitin nila ang konsepto ng implasyon upang lumago ang mga nagpapayamang (negosyante) ng merkado. 
		
		- Physical
			- Machine of Automation
				Replication
				Walang garantiya na maisasagawa ito nang perpekto ngunit ito ay posible parin mangyari. Ang replikasyon ng mga makina ng
				otomasyon ay magpapabilis ng makina ng produksyon at pagpaparami ng ani. Mayroong dalawang uri ng makina ng otomasyon:
				(A) Taga-replika ng makina na mayroong espesipikong silbi; (B) Ang mga nireplika na mayroong mga espesipikong silbi
				(pagsasaka, kimika, kasangkapan, kompyutasyon, atbp.). Ang replikasyon ng mga makinarya ng otomasyon ang makatutulong sa
				pagpapalaganap at pagtatatag ng bagong otonomiyang lugar. Ang patuloy ng replikasyon ng otomatiko (o semi-otomatiko) na
				makina ang magpapalago ng ani mula sa implementasyon ng otomasyon sa agrikultural at industriyal na pamamaraan ng paggawa.
				
				Ito ang mga halimbawa ng paggagamitan ng uri-A na makina:
				3D Printing
					Ang 3D printer ay maaaring gumawa ng chassis para sa kopya ng kanilang ginagaya. Maaari rin nitong gumawa ng
					kopya mismo ng 3D printer, maihahalintulad ito bilang pansariling replikasyon, ngunit para lamang sa frame at
					mekanikal na pyesa nito; para rin ito sa pabguo ng sementong pader ng gusali; pag-print ng metal para sa maraming
					uri ng paggagamitan (i.e., transportasyon: frame ng kotse, makina at iba pang pyesa ng raket, barko, atbp.; para
					sa medikal: prostisis, atbp.); sa biyomedikal, ito ay maaaring magamit upang makapag-print ng mga buhay na organo
					at parte ng katawan, tinatawag itong 3D bioprinting; at isa pang halimbawa, para sa geoinhinyero, ang kilometrong
					nakatayong tore na gawa sa "reinforced polymer" ng pisi na carbon nanotube, isang napakataas na istruktura na
					naglalabas ng ozone upang maibaliktad ang pagkasira ng proteksyong ozone sa atmospera. Ang 3D na pagpriprinta ay
					mayroong unibersal na aplikasyon, marami pa maaaring magawa ng 3D printer bukod pa sa mga nabanggit.
				
				Robotic Arm & Hands
					Tulad ng ating mga kamay, ang mga robot na galamay at braso ang magsisilbing alternatibo sa mga (manggagawa) na
					manwal na gumagawa. Ang mga robot na ito ay ginagamit sa lahat ng paraan ng pang-industriya na produksyon,
					pagproseso at pagmamanupaktura; bukod sa silbi nito sa industriya, ginagamit din ito sa mga misyon, tulad ng mga
					napapanood sa medya o sa internet na mga dokumentaryo at bidyo tungkol sa kung paano dumadaaong ang sasakyang
					pangkalawakan sa "Internasyonal na Istasyong Pangkalawakan". Hindi lamang sa pangkalawakan o planetaryong misyon
					magagamit ang makinang ito, maaari rin sa pagsasaliksik ng karagatan. At para sa agrikultura, sa pagtatanim at
					pag-aani ng halaman sa patayong sakahan. Mayroon din itong ginagampanan sa 3D printer.
				
				Molding Machines
					Ito ay isang mabilisang paggawa ng mga solidong materyal kaysa sa pag-print ng 3D. Bukod sa mabilis na proseso ng
					replikasyon, ang pagkakayari nito ay pino hindi tulad ng nai-print na mayroong mga hindi pantay-pantay na parte.
					Ang isang problema lamang nito ay ang mga hugis na ihuhulma ay dumedepende lamang sa nakapirmeng hulmahan ng
					makina, ang hulmahang ito ay babaguhin muna bago makagawa ng bagong produkto. Hindi naman ito magiging hadlang
					sa produksyon dahil ang mga produkto ay maramihan at mabilisang ginagawa sa pamamagitan nito.
				
				At marami pang halimbawa ng uri-A na makina. Kung hindi man dadating ngayon ang panahon kung saan ay ganap na otomatiko
				ang mga makina sa mga gawain, kung saan ay hindi na kinakailangan ng ekstensibong gabay ng manggagawa. Sa kasalukuyang
				panahon ay hindi pa ganap na otomatiko ang lahat, sa kabila ng tagumpay ng mga sariling-nagmamanehong kotse o ano pang
				mga otonomiyang teknolohiya (makina), mayroon paring mga teknolohiya na kinakailangan ng pangangasiwa ng tao, dahil ang
				uri ng kasalukuyang sistema ng AI na nakamtan ng tao ay isa lamang ANI (Artificial Narrow Intelligence), hindi pa nito
				kayang maging ganap na otomatiko hindi tulad ng inaasahang AGI (Artificial General Intelligence) na ka-lebel ng pag-isip
				ng tao at ASI (Artificial Superintelligence) na higit pa sa kakayahan ng pinagsama-samang pag-isip ng tao, kaya ang lahat
				ng makina sa kasalukuyang panahon, kahit na otomatiko man ay kinakailangan parin ng interbensyon ng tao sa pagkukumpuni
				ng mga error. Ang mga kasalukuyang makina ay malayo pa sa inaasahang ganap na otomasyon, ngunit hindi maitatangging ang
				mga makinang ito ay malaki na ang naitulong sa kabila ng pagiging gawang tao. Saka lamang magiging ganap na otomasyon
				kung ang lahat ng trabaho ay makina na mismo ang gumagawa, sila na rin ang umaayos ng sira ng elektroniko at ano pang mga
				problema; nag-iimbento ng sintetikong kimikal; kayang gumawa ng mga gawang-kamay bilang indipendienteng makinang mayroong
				mga kamay; at higit sa lahat, nakikipag-sabayan sa kung ano ang kayang gawin ng tao sa isip at sa pagkilos.
		
		- Digital
			- Digital Abundance
				Ang kakapusan ng suplay ay imposibleng mangyari sa digital na mundo. Ang mga digital na entidad ay maaaring ireplika nang
				walang anomang limitasyon. Ngunit ito ay lumalabas na kabaliktaran sa inaasahan na mangyari dahil sa implementasyon ng
				kompetitibong binabayarang serbisyo. Ang mga serbisyong ito ay nakapokus sa isang malaking negosyo. At ginagawa nilang
				negosyo ang industriya ng impormasyon, at ang proteksyon ng Intelektwal na Pag-aari ang nagpapatuloy sa industriya na
				kumita habang ipagbawal ang ganap na kalayaan na magamit ang mga digital na produktong ito. Ang mga naiinggit sa ibang
				makikinabang ng mga tumatagas na agos ng datos ng digital na mga produkto ay nakatali parin sa ligal na kathang-isip ng
				batas ng ari-arian, kung kaya't nililimitahan sila mula sa mga benepisyo ng mga ito. Sa pamamagitan ng pagtrato sa mga
				entidad na napapailalim sa komodipikasyon, ang mga digital na produkto ay nagkakaroon ng limitasyon sa paggamit sa mga
				ito, nagkakaroon ng kakapusan ng pag-access sa publiko, kaya't ang demand sa mga digital na produkto ay maaaring tumaas.
				Ito ang tinatawag na artipisyal na kakapusan. Lumilikha ng ilusyon ng demand, upang makamit ang isang monopolyo at habang
				napapanatiling panatag ang digital na konsumerismo, na nag-uugat ng isang digital na dystopia. Upang masoluyunan ang
				suliraning ito, mayroong dalawang paraan upang ganap na makamit ang digital na abundansya: (A) Pamimirata, hindi para
				kumita, kundi pamimirata lamang; (B) Boluntaryong anihilasyon ng Karapatan ng Intelektwal na Pag-aari, tulad ng nabanggit
				sa (Ekonomika:: Kabanata 1. "Ano ang Pag-aari?": Bilang tugon sa Tanging Pag-aari: Pagkontra sa Batas ng Intelektwal na
				Pag-aari), ang pamagat ay nagpapaliwanag ng sarili. Ang dalawang pamamaraang ito ay mayroong potensyal na ganap na
				magpapalaya ng impormasyon at datos.
			
			- Mass Replication: Dealing With Information Explosion
				Introduction
				Nasa kapanahunan tayo ng umaapaw na impormasyon, noong nakaraang siglo ay ang mga tao ay umaasa lamang sa limitadong
				impormasyong nalalakap sa direktang komunikasyon sa kapwa, sa mga naka-imprinta sa papel, at sa pampublikong radyo. Ang
				may-akda ay mano-manong lumilikha ng bagong impormasyon at pahirapan ang pagtuklas ng bagong impormasyon. Ngunit iba na
				ang takbo sa panahon ngayon. Nasa panahon na tayo kung kailan naimbento at nadebelop ang mga digital na aparato na kayang
				magproseso at humawak ng malaking impormasyon. Kilala ito bilang kompyuter. Ginagamit ang kompyuter sa maraming bagay:
				komunikasyon, pananaliksik, medisina, atbp.; ngunit sa kabila ng kakayahan nitong humawak ng trilyon-trilyong byte na
				datos. Ang datos mula sa multimedya, biyolohikal na kompyutasyon, simulasyon ng kosmolohiya—sa kasalukuyan ay gabundok na
				ang elektronikong aparato na humahawak nito—at sa hinaharap ay mas lalong dadami pa ang mga ito, at dadami nang dadami
				hanggang ang bawat sulok ng planeta ay maookupahan ng naglalakihang pasilidad ng datos. Maaaring humantong ito sa bagong
				tambakan ng basura, ngunit para sa datos. Kakailanganin ng isang pasilidad ng sentro ng datos ang umaaapaw na partikular
				na impormasyon at ito ay hindi isang episyenteng paraan ng pag-iimbak ng datos dahil sa paglawak ng datos kasabay ng
				patuloy na pagrami ng aparato na humahawak ng datos.
				
				Sa labis na paglobo ng pandaigdigang datos, mas nagiging mahirap hawakan ang mga bagong impormasyon dahil sa limitadong
				paglalagyan ng mga ito, hindi naman maaaring ipagkasya ang lahat ng impormasyon sa iisang paglalagyan dahil magkakaroon
				ng isang problema, ang lagayan ng datos ay hindi na kakayanin pang tumaas ang kapasidad—dahil sa epekto ng Kwantum na
				Pag-Tunnel—na kung saan ay nagkakaroon ng tagas ang memory cell kapag ang elektrikal na karga ay kayang lampasan ang
				limitasyon ng potensyal na harang ng enerhiya, ang nangyayari ay lumulusot ang karga ng isang cell na naglalaman ng 'bit'
				na humahantong sa aksidenteng pagdiskarga ng kapasitor at dito nawawala ang retaso ng datos sa orihinal nitong lokasyon
				sa memory array, matatawag itong korapsyon ng datos. Ang penomenang ito ay isang indikasyon na hindi maaaring paliitin
				ang iskala ng die wafer ng paglalagyan ng datos. Ang pangkalahatang datos ay nagiging gabundok at dumadating sa punto na
				ito ay mahirap nang hawakan dulot ng pangangailangan ng maramihang aparatong paglalagyan ng mga datos. Isa itong problema
				ng digital na post-skarsidad.
				
				Data Compression
				Mayroong isang paraan upang mapagaan ang suliranin ng pagsabog ng impormasyon, ito ay ang kompresyon ng datos. Sa paraang
				ito mapapaliit ang sukat ng anomang datos upang mapaluwag ang paglalagyan nito at mapapalaki sa proseso ng dekompresyon
				kung ang datos ay gagamitin muli. Ang proseso ng kompresyon at dekompresyon ay dumadaan sa proseso ng interpretasyon ng
				de-kompyuter na mga klase ng algoritmo ng kompresyon. Maraming pamamaraan ng kompresyon kung saan ay walang anomalya na
				mangyayari sa dekonstruksyon at rekonstruksyon ng impormasyon. Gayunpaman, kahit na ito ay mayroong benepisyo, hindi pa
				rin nito masosolusyonan ang patuloy na pagdami ng kinokonsumong aparato para lamang sa pag-iimbak ng malaking datos. At
				mayroong isa pang pinangakong hinaharap ng paglalagyan ng datos, i.e., ang DNA na Imbakan ng Datos, kung saan ang mga
				digital na datos ay isinasalin sa pormang kadena ng mga nukleotido. Ang agos ng datos sa bawat indibidwal na nukleotido
				ay naka-grupo sa dalawang-bit na salita (binary digit), ito ang:
				
				A - 00
				G - 01
				C - 10
				T - 11
				
				Ang DNA ay maaaring mai-imbak nang higit sa libong taon. Isa itong pinaka-mainam na solusyon upang mapaliit ang pisikal
				na espasyo ng pag-iibakan, ipinunto ng papel ng Harvard na ang teoretikal na pinakamataas na imbakan ng datos ng DNA ay
				nasa humigit kumulang 455 Exabytes ang bawat gramo. Ngunit sa kabila ng pagiging napaka-episyente nito, ito ay mayroong
				isang problema, ang bilis ng proseso ng pag-decode at pag-encode na datos sa DNA ay inaasahang mabagal, pero kahit na
				ganoon, ito parin ang mainam na lagayan ng inimbak na datos, na mas mainam pa sa kompresyon, upang matugunan ang problema
				ng paglobo ng impormasyon.
		
		- Resulting to Counter Consumerism
			Ang konsumerismo ay bunga ng estratehiya ng merkado, kung walang indibidwal na naimpluwensyahan ng "kultura" ng konsumerismo ay
			hindi sila magiging (konsumerista). Ang kulturang ginawa upang maitulak nang paitaas ang demand ang nagbibigay ng ilusyon na ang
			konsumerista ang sentro ng ekonomiya, ang market din ay mayroong tampok na kung saan ay pabago-bago ang presyo ng mga bilihin—
			ito ay ideya ng klasikal na ekonomiya—ang presyo ay maaaring tumaas o maaari ring bumaba. Kung "masagana" ang ani ay bumababa ang
			presyon ng ekonomiya, bumababa rin ang (presyo) ng mga (bilihin), at kabaliktaran naman kung ito ay hindi. Sa takbo ng merkado,
			ito ay mayroong isang uri ng manipulasyon, na kung saan ay upang magpatuloy na gumagana ang merkado, isinasagawa ang artipisyal
			na demand, o yung pag-engganyo sa mga tao na tangkilikin ang isang produkto sa pamamagitan ng patalastas at suhesyon upang tumaas
			ang pangangailangan na makuha ang isang produkto. Ito ay modelo ng (kapitalismo). Kailanma'y hindi iiral ang merkado kung walang
			kapitalismo, kung walang merkado ay hindi makalalamang ang mga (kapitalista) sa kanilang inuuto. Ang planetang ito ay kasalukuyan
			ding pinepeste ng merkado at konsumerismo—sa pamamagitan ng akselerasyon ng produksyon dulot ng presyon ng artipisyal na demand
			at kultura ng konsumer na niyakap ng mga kompormistang nauto, para sa utos ng medya na romansahin ang kultura—nang dahil sa
			akselerasyon ng (kapitalismo) sa pamamagitan ng elyenadong merkado ay bumubunga ang kanilang sistema ng pagkawasak ng kalikasan.
			Sobrang-konsumerismo. Ang merkado ay gumagamit ng mga hindi nabubulok na poteksyon sa mga paninda, ang mga plastik at styro at
			iba pa. Ang kaabsurdohan ng konsumerismo ay nagkaroon ng pisikal na bunga, isang nakapirmeng ideya na ginawa ng medya upang
			bulagin sila sa reyalidad na wala talagang halaga ang mga labis at ang mga bagay na hindi kailangan sa pananatiling mabuhay.
			
			Bilang pagtaliwas sa merkado at konsumerismo, pasabugin ang merkado sa pamamagitan ng pagtatayo ng mga peke o umaaktong negosyo
			na magpapalugi sa Laissez-faire, maaaring pati rin sa dirigismo, at pati sa lahat ng merkado na gumagawa ng ilusyon ng halaga at
			manipulasyon ng suplay. At dahil sa sitwasyong post-skarsidad ang kahahantungan matapos na maitatag ang mga otonomiyang lugar sa
			pamamagitan ng transisyonal na ekonomiya, sa sitwasyong labis na produksyon, maaari na ring sumabak ang otonomiyang lugar sa
			minumultong merkado. Kapag matagumpay na naisagawa ang layunin na maramihang anihan at produksyon, at nahigitan nito ang mga
			pabrika at plantasyon, nang walang interbensyon ng mga manggagawa, ang agrikultural na produksyon ay laganap hindi lamang sa
			(kanayunan) pati rin sa (kalungsuran) at ang industriyal na produksyon ay nakasentro lamang sa kung ano ang mayroong benepisyo sa
			mga indibidwal, ang artipisyal na skarsidad na kanilang sinimulan ay mawawalan ng saysay—ang ilusyon ng merkado ay unti-unting
			bubulusok—kasabay nitong maglalaho ang mga pumapalyang mala-multong praksis na nagdudulot ng sosyal na istratipikasyon. Dinaig na
			ang sistema ng mga indibidwal na sumusuporta sa makontrol na merkado—maliwanag na pinasimulan ng mga minulto ng kapitalismo—ito ay
			maaaring unti-unting makontra sa pamamagitan ng pagbagsak ng merkado at pamalit nitong post-skarsidad na sitwasyon sa tulong ng
			mga otomatikong teknolohiya. Kung dadami ang suplay, at ang mga suplay ay kaya nang suportahan ang malawak na populasyon, lalo na
			kung ito ay libre, maaaring bumaba na lamang ang demand ng merkado. Ang magiging resulta nito ay madadaig ang merkado, posibleng
			mapabababa ang demand sa mga pagkain at digital na produkto, isang uri ng pagkontra ng konsumerismo, hindi kumpleto pero maaaring
			bumagsak ang mga industriya ng mga produktong nasa ilalim ng komodipikasyon. Kung darating man ang panahong ito, darating. At
			kung hindi, isasagawa ang aksyon ng transisyon ng ekonomiya hanggang mangyari ang anihilasyon ng merkado.
		
		- Writer's Comment
			Ang post-skarsidad ay hindi nararapat na ituring na isang ekonomikang praxis. Maraming minumultong indibidwal ang nagsasabing ito
			raw ay prutas ng ideyolohiyang humahawak sa kanilang isipan. Sosyalismo? Ang post-skarsidad ay walang kaugnayan sa ideyolohiya ng
			sosyalismo sapagkat ito ay tumutukoy lamang sa isang sitwasyon kung saan ang mga produkto at serbisyo ay nagiging masagana dahil
			sa aplikasyon ng mga pamamaraan ng otomasyon. Naniniwala ang mga (kapitalista) na ang kanilang pamamaraan ng otomasyon ang
			maghahatid sa post-skarsidad, subalit kabaliktaran ito ng kanilang ninanais, ang mga aktor na (manggagawa) ay kanilang hinahatid
			sa krisis ng pagkawala ng trabaho, si Jeff Bezos, sa kaniyang, ang isa sa mga tao ang nakapagpatunay ng pahayag na ito. Habang
			ang mga (sosyalista) ay walang ibang ginawa kundi pagbantaan ang mga kapitalista sa pamamagitan ng intimidasyon, nakikipag-agawan
			ng kapangyarihan. Parehong dominansya. Ang dalawang nabanggit na ekonomikang sistema: kapitalismo at sosyalismo—at bukod pa dito,
			tulad ng mga ito—ay mga walang kabuluhang konsepto na kung saan ay ang praxis ang pinaka-ugat ng antagonismong nangyayari sa mundo.
			Ang mga ekonomiyang teorya ang nagsimula ng pandaigdigang gyera, matinding kagutuman, matinding pahirap ng buhay. Sa dalawang ito
			makikita ang pagmamarunong, sa kung ano ba dapat ang magiging takbo ng mundo, nang hindi kinokonsidera ang opresyon dulot ng
			pang-aalipin nito sa mga nasasakupan na kinokontrol nito.
	
	3. Free Market Anarchism
		- Market Socialism
			Gift Economy
		
		- Proudhonian Mutualism
			Mutual Exchange and Barter Trade
		
		- Agorism
			Reduced Capitalism (Syndicalism Preparation)
				Sa simula ng isang otonomiyang lugar, ang bawat indibidwal ay hindi matatag at kinakailangan ng stratehiya nang sa gayon
				ay masustentuhan ang kanilang sarili; isang suhesyon ang anarko-sindikalismo, ngunit sa paksang ito ay madedeskribihin
				lamang ang bawas na kapitalismo—kung hindi pa sapat ang benepisyo ng sindikalismo—at mangyayari lamang din ito sa
				transisyon at kapag sumigla na ang sindikalismo ay maaari ng maisalang sa direktang anihilasyon ang bawas na kapitalismo
				at lumipat sa sindikatong unyon. Paaala lamang: ang proseso ng anihilasyon ay hindi lamang mangayayri sa kapitalismo,
				ito ay walang pinipiling sistemang ekonomika, ang lahat ay mabubuwag hanggang makamit ang panghuling ekonomiya. Ang
				bawas na kapitalismo ay maraming pagkakaiba sa libertarian na kapitalismo, hindi isang kronyong kapitalismo, ngunit ang
				mga lumalahok sa partisipasyong ito ay hindi rin gumagawa ng monopolyo, korporasyon, empleo, o anomang organisadong
				sistema; bagkus ang mga indibidwal na ito ay isinasagawa lamang ang pangunahing konsepto ng kapitalismo sa pagsusustento
				para sa kanilang kapakanan at upang pansamantalang tulong habang pinapasigla ang sindikalismo.
				
				Ang bawas na kapitalismo ay hindi Anarko-Kapitalismo, dahil isa itong kulang-kulang na kabuuhang konsepto nito; ang
				bawas na konseptong ito ay panimula lamang hanggang sa makaluwag-luwag at magkaroon ng pondo ang mga sindikalista.
				Naghahanap ng pondo ang mga indibidwal habang sinusustentuhan ang kanilang sarili, ang mga pondong ito ay ang magbubuhat
				upang maitatag ang kauna-unahang sindikalismo sa otonomiyang lugar na kanilang nasasakupan, ngunit hindi naman sa lahat
				ng pagkakataon ay mangyayari ito dahil maaaring ang pagtatatag ng sindikalismo sa naturang lugar ay popondohan din ng
				mga sindikalista sa kalapit lugar upang makaiwas sa pagkalugi ng kolektibong negosyo. At kung sakaling maitayo man ay
				walang kasiguraduhan kung ito ay magiging matatag, kung hindi naman ay kakailanganin ang bawas na kapitalismo sa
				sirkumstansyang ito, at magtatapos lamang ito kung kailan lamang magiging matatag ang unyon, at doon lamang ititigil
				ang implementasyon ng bawas na kapitalismo. Sa paglipas ng panahon kung kailan maitatatag ang kumpletong sindikalismo,
				ang bawas na kapitalismo ay nararapat na maisalang sa proseso ng anihilasyon.
			
			Counter-Economics
				Countering Nation/State Inflation
					Ang paghihiwalay mula sa takbo ng Estado ang natatanging paraan upang hindi maapektuhan ng implasyon. Dapat na
					malaman ng mga magiging otonomiyang indibidwal na ang gobyerno ang gumagawa ng implasyon, sila ang nagpasimula
					nito sa pamamagitan ng fiat na salapi. Kahit naman sa obhektibong reyalidad ay hindi umiiral ang halaga ng
					salaping fiat, ang kaabsurdohan ng market ay talagang tumutulak sa fiat na pumalo at bumagsak ang halaga, bilang
					resulta, ang mga tao ay namanipula ang kanilang sistema ng gantimpala, na dumadating sa puntong sinusubsob sila
					ng partisipasyon nila sa sistema sa bantang hindi sila mabubuhay kapag hindi sila sumunod sa kanilang panuntunan.
					Kaya walang ibang paraan upang makontra ang implasyon kundi huwag naisin ang partisipasyon. Ang hindi pagsali
					sa sistema ang magsisilbing "firewall" sa mga hindi mahulaan na kapahamakan na mangyayari na idudulot ng Estado,
					ang kapahamakan ng isa ay kapahamakan din ng ibang umanib sa sistema na mayroong delusyong pinagmulan. Ang
					pagpopondo sa Estado na pinanghahawakan ng lahat ng gobyerno ay mistulang pagsuporta sa isang "loop" ng hindi
					estabilisadong sistema, na kung saan ay napaka-sensitibo sa mga kaunting pagbabago sa pakahulugan ng ekonomika,
					na nagdudulot ng kolektibong delusyon na siyang gumigipit sa mga indibidwal sa pamamagitan ng pagbabanta sa
					kanilang seguridad at pagbabanta sa sistema ng gantimpala gamit ang sirkulasyon ng fiat na salapi. Ang lahat ng
					indibidwal na naniniwala sa sistema ay nagbubulag-bulagan, kung hindi naman ay sila ay literal na bulag sa
					totoong reyalidad na ginagawa sa kanila; tila isang nakagawiang panlilinlang lamang sa kanilang sarili at walang
					malay sa kung ano talaga ang nangyayari sa mundong kanilang ginagalawan. Ang delusyon ng isa ay delusyon ng
					nakararami, at ang delusyon ng nakararami ay delusyon na naipapasa sa sumunod na henerasyon na silang papasan
					ng ipinamanang sumpa ng nakaraan.
					
					Hindi habang-buhay ay ang mga otonomiyang indibidwal lamang ang magkakaroon ng muwang sa katotohanan na pilit
					na nililihim ng otoritaryong sistema, ang kanilang nakatagong adyenda, sa pagsasapakatan ng mga miyembro nitong
					mayroon ding bulag na paniniwala. Kaya't napagdesisyunang isalang sa anihilasyon ang Estado dahil sa dinudulot
					nitong hindi mapigilang pagkontrol ng masa. Kaya panahon naman upang sila ay gisingin sa kanilang pagkahimbing
					sa lugar ng kamanghaan na mayroong tinatagong sikreto. Ipakita sa kanila ang depekto ng kanilang mundo sa
					pamamagitan ng pag-atake pabalik, hindi sa bayolenteng paraan kundi sa ekonomikang pag-atake na magsasakripisyo
					ng pamumuhay, na itong magtutulak sa demonstrasyon ng kritikal na sistema. Ang hakbang na ito ay pagsasakripisyo
					ng kanilang ekonomiya upang mas mabigyang linaw ang pagiging sensitibo ng lamat nito. Sa pagkontra ng implasyon,
					mayroon ding hakbang na ipakita ang implasyon sa pamamagitan ng pagpukaw nito hanggang bumagsak ang merkado.
					Ang lahat ng ekonomika ng otoritaryong estado ay walang kawala: estadong sosyalismo, estadong kapitalismo, o
					ano pa man. Gawin ang lahat upang makumbinse ang masa na ang implasyon ay resulta lamang ng kontrol. Hikayatin
					ang baguhan (na tumalikod sa istatistang sistema) na maging isang malayang isip (basahin ang kabanata, Ang Unyon::
					Ang Mga Malayang Katauhan), at hasain ang isip upang ma-master ang pagiging autodidaktiko. Sa pagiging malayang
					indibidwal tuluyang makakatakas mula sa ilusyon ng konsepto ng implasyon, ang paglaya ng isip talaga ang aktwal
					na pagkontra sa implasyon, at ang taktika ng malayang isip ang magpapataw ng anihilasyon sa konseptong iyon.
				
				Tax Evasion
					Ito ang karugtong ng pagkontra ng implasyon, at dahil humiwalay ang mga indibidwal mula sa Estado, mawawalan na
					ng kontrol ang otoridad upang makisama sa sistema. Ang pagtakas sa pagbabayad ng buwis ay isang paraan ng hindi
					pagsuporta sa Estado: huwag magbayad ng buwis sa anomang transaksyon, mapa cryptocurrency, barter trade, at ano
					pa man. Huwag magbibigay ng kabayaran upang mabuhay sa kanilang mga hindi libreng lipunan na pawang isa lamang
					multo ng isipan. Ang pagbibigay ng salaping wala ka para sa otoridad na nagpapanatili ng sistema ng pagkontrol,
					intimidasyon, ilusyong soberanya, takot, estado ng kapakanan, balikong pamamahala, anomalya, pagnanakaw,
					korapsyon, at marami pang iba. Upang hindi maging bias ang seksyong ito, maaaring ikonsidera na ang buwis ay
					kinakailangan upang mapanatiling buhay ang sistema ng istatistang pamahalaan. Ang hindi pagbabayad ng buwis ay
					isa sa mga kahinaan ng kanilang soberanya na nagbabanta ng paghina ng pwersa nito. Kung walang buwis ay hindi
					maisasagawa ang mga proyektong magdedebelop sa mga lugar, ginagamit din ang buwis upang mapabagal ang implasyon
					kahit na ang implasyon ay sinimulan din mismo ng pamahalaan—na nagpapahirap din sa masa—ayroniko kung iisipin.
				
				Fight The State, But For Fun (Just If They Take Offense At The Free Men)
					Itakwil na ang sawikaing "Labanan ang Estado, Hindi ang kanilang Gyera", magsimula naman ng bagong masasabi
					tulad ng "Labanan ang Estado, Ngunit para sa Katuwaan", dahil masyado nang seryoso ang mundo at dadagdag pa ang
					mga nakakadepres na mga kasabihan. Nasabi ko ito dahil napansin kong siniseryoso masyado ang pagiging progresibo
					kanilang mga ipinaglalaban, masyadong nalulong sa ideasyon ng madugong giyera, ngunit hindi ko sinasabi ito sa
					hipokritong paraan dahil ako ay mayroong bayolenteng layunin din sa isipan, ito ay pinaka iminumungkahing
					isagawa at isanay sa bawa't isa. Nasa henerasyon tayong ang mga tao ay pagod na sa mga bayolenteng giyera, may
					ibang mas pinipiling makipagpatayan para sa kanilang ideolohiyang "sinasamba" sa mga madugong rebolusyong
					nagdaan at nalimutan. Isa lamang itong suhesyon, ngunit ikaw na ang bahala sa iyong gagawing istilo ng pagkilos
					dahil nasa iyo lamang ang pagkilos upang labanan ang estado at walang kumokontrol sa iyong kalayaan. Ang "para
					sa katuwaan" ay pagtugon sa mainstream na kilusan ng mga kabataan: sa antipasista, black bloc, at marami pa.
					Ang kanilang rebolusyon ay hindi naman ganoon nakapipinsala ngunit napaka agresibo't malumbay ang pagbati sa
					kanilang estado, sa pamamagitan ng bato, batutang bandila at lumilipad na molotov cocktail sa mga pulis. At
					tinatawag nila itong kasiyahan, habang ang kanilang "Komrad" ay hinihila ng mga puppet ng "Estado"? Pero teka
					muna. Ang Estado ba ay pisikal? Hindi. AT HINDI NILA NILALABANAN ANG ESTADO. Ang Estado ay hindi umiiral sa
					obhektibong reyalidad. Ang nilalabanan lamang nila ay wala pa sa kalingkingan ng Estado, ito ay mga papet lamang
					ng Estado at hindi aktwal sa sagupaan. Ang Estado ay isang ideya o "multo ng isipan" lamang at ang multo ng
					isipan ay hindi totoo, isa lamang paniniwala, kaya't nararapat tapatan din ito ng multo ng isipan, yun ay
					sagupaan ng ideya sa ideya, sa pamamagitan ng pag-atake sa kaibuturan ng Estado—mismong ang ekonomiya—na itong
					bumubuhay sa mga papet ng sistematikong ideolohiya, na silang nagpapanatili ng sistema gamit ang pwersa.
					
					Kung sila lamang ay papet at ang kumokontrol sa kanila ay multo ng isipan, at ang pinaka ugat ng Estado ay ang
					anomang ekonomiya, nararapat na direktahin ang ugat—ang pag-atake ng ekonomiya—nang hindi gumagamit ng dahas
					kundi mga delikadong ideya lamang. Hindi naman ito kinakailangan maisagawa ngunit maaari itong maging tampok na
					mga taktika, maisasagawa lamang ito sa oras ng pang-aapi sa mga malayang isip ng otonomiyang lugar. Ang mga
					pamamaraan ng pag-atake ay maisasagawa kapag napatunayang ang Estado ay nagawang pinsalain ang kalusugan ng
					katauhan ng lugar, kung ang mga ito ay mapapatunayan man ay mayroong boluntaryong sasakal pabalik sa Estado
					hindi sa bayolenteng paraan kundi sa ekonomikal na pagbabanta. Maraming paraan ng pagbabanta, nasa kanya na
					kung paano niya ang mga iyon isasagawa. At kung isasagawa man niya ay nararapat na makaligtas sana siya sa
					kanyang mga pamamaraan. Sa mga paraang ito maipapakita ng mga nagboluntaryong umatake nang hindi gumagamit ng
					dahas, bagkus isang alistong pagsasaya. Ang pag-iwas sa buwis ay isang aktibong aktibidad ng kontra-ekonomiya,
					ngunit mayroong pang mga matinding layunin kung sakaling sinakal ng Estado ang mga malayang indibidwal; gawing
					halimbawa ang paglalaro ng merkado: isagawa ang pagbagsak ng stock market sa pamamagitan ng nakakatarantang
					pagbebenta o pagbili, at ang espekulatibong pag-atake sa forex market sa pamamagitan ng paglikha ng
					espekulatibong bula dulot ng maramihang speculator na bantang-aktor na nagbebenta ng salapi sa forward market;
					o palsipikahin ang salaping inisyu ng pamahalaan na kinalaunan ay magdudulot ng pagbaba ng halaga ng salapi,
					sa gayon ay humahantong sa implasyon; at marami pang ibang paraan para rumesponde. Sa mga hakbang na ito
					mangyayari ang potensyal na pagkalugmok ng ekonomiya, na magpapabagsak sa nagbibigay ng ilusyong kapangyarihan
					sa Estado at Nasyon.
	
	4. Medium of Exchange: Cryptocurrency
		Mutual Credit Blockchain
			Isa sa mga pangunahing paraan ng implementasyon ng Mutwalismo, ang kreditong mutwal na bangko sa pamamagitan ng teknolohiyang
			blockchain, kung saan ay walang kaltas, kapital o interes, kung ano lamang ang napagkasunduang halaga ay iyon ang mailalagda sa
			pampublikong ledger. Ang mga indibidwal na nagnanais ng mapagkakatiwalaang bangko ay hindi direkang sa indibidwal mangyayari ang
			kasunduan ng palitan, kundi dadaan muna ang palitan ng trabaho–kredito o kredito–paninda o bisebersa sa nagsisilbing tagamasid
			upang maiwasan ang mga dayaan at anomang uri ng iskam. Sa paraang ito ay maisasagawa ang pagsasama-sama ng kredito ng mga wallet
			na crypto upang ang bawat isa ay magkakaroon ng kredibilidad sa pagitan ng indibidwal na transaksyon nang sa gayon ay mas maging
			katiwa-tiwala ang paghihiraman, at para na rin sa pagpapainam ng sistema ng serbisyo at kalakalan. Gaya ng ledger ng bangko, ito
			ay multilateral na palitan, ibig sabihin ay ang kredito ay pwedeng mapasa sa sa isang tao at yung kreditong iyon ay maaari ring
			maipasa sa iba. Ito ay mayroong uri ng sirkulasyon na kung saan ay hindi nagtataglay ng anomang tubo o patong na interes sa
			bawat transaksyon.
			
			Ang teknolohiyang blockchain na ito ay nangangailangan ng elektrisidad upang ito ay gumana, pero paano ito maipagpapatuloy kung
			ang sistema ay walang pondo upang magpatuloy o maging pangmatagalan ang operasyon ng elektronikong transaksyon. Kahit na sabihin
			na ang kreditong mutwal na bangko ay hindi nagdudulot ng implasyon at walang nakatanim na interes, maaaring hindi episyente ang
			digitalisasyon ng kreditong mutwal kung ito ay hindi nakakalikom ng pondo para sa mga nagproproseso ng transaksyon. Sabihin na
			mainam ang digitalisasyon ng altenatibong salapi, ngunit ito ay hindi magtatagal sa operasyon sa kawalan ng pondo; pero sa likod
			ng problema ay mayroong inilalahad na solusyon sa paksang pinamagatang "pinag-isang blockchain" ngunit walang kasiguraduhan kung
			magkakasundo ang dalawang panig; o maaari ring umasa sa biyaya ng post-scarcity sa hinaharap kung saan ay sa kalikasan kukunin
			ang pagkukunan enerhiya para sa kapangyarihan ng pag-compute; o maaari ring gawing semi-desentralisado ang blockchain at ang
			nagpapagana ay mga kolektibong kiosk (na walang nagmamay-ari) ngunit ito ay mayroong "kabayaran sa serbisyo" (upang mapanatili
			ang paggana) na taliwas sa konsepto ng kreditong mutwal, o marahil na makatuwiran ito sapagkat pumasok sila sa kasunduang
			third-party na serbisyo pero ito ay isa paring "usury".
			
			Ang mga sinuhesyong solusyon ay nagsasaad na walang responsablidad ang mga pumapasok sa sistema ng palitan sa pagpapagana ng
			blockchain dahil malalabag nito ang patakaran ng mutwal na palitan, at hindi nararapat na mapunta ang elektronikong blockchain
			sa sinong pumapasok sa mutwal na kasunduan kasi mapapasan ang obligasyon ng pagpapanatili ng paggana ng makina ng palitan sa
			kahit kanino sa kanila; upang manatiling matatag ang blockchain, kinakailangan ng alternatibo sa tagapamagitan at obligado na
			hindi humihingi ng tubong kabayaran: yun ay walang iba kundi paganahin ang makina sa pamamagitan ng enerhiya ng kalikasan tulad
			ng sa naunang nabanggit; sa paraang ito lamang masosolusyonan ang problema ng pagpapagana ng blockchain.
		
		Social Credit Blockchain
			Ang blockchain ng kreditong sosyal sa konsepto ng manipestong ito ay uri ng daluyan ng palitan kung saan ay katulad din ng mga
			popular na cryptocurrency tulad ng isang halimbawa, ang Bitcoin, na kung saan ay mayroong limitadong suplay at maituturing isang
			digital na salapi na walang sinusuportahang pisikal na materyal. Tulad ng pamantayan ng ginto, ang sistema ng kreditong sosyal
			ay ipinapalagay na mayroong nakatakdang limitasyon ng suplay. At tulad din ng Bitcoin, ito ay mayroong mga minero ngunit ang mga
			ito ay semi-desentralisado (basahin sa ibaba ang paksang "Pinag-isang Pandaigdigang Blockchain"); ang mga minero ay standalone
			lamang at hindi pag-aari ng kahit sinoman, saan naman mapupunta ang gantimpala ng pagmimina? Sa mga makina rin mismo mapupunta.
			Walang proporsyon ang distribusyon ng gantimpala, ito ay balanseng maibabahagi sa lahat ng minero ng network. Ang mga makinang
			minero ng social credit blockchain ay walang sinomang nagmamay-ari, katulad din ito ng implementasyon ng kreditong mutwal na
			bangko sa blockchain. Kung walang nagmamay-ari ng mga makinang ito, paano naman magagamit ang mga naipong digital na kredito?
			Ang mga naipong digital na kredito ay para sa pagpapanatili ng paggana ng makina, pondo para sa emerdyensyang pangyayari, para
			sa pagdedebelop at pagpapalawig ng otonomiyang lugar, para sa pakikipagkapwa, sa pag-abanse ng otomasyon, at marami pang iba.
		
		Worldwide Unified Blockchain
		
		Writer's Comment
			Ngunit ang konsepto ng mga salaping ito ay bilang suporta lamang upang magpatuloy ang otonomiyang lugar. Dadating ang panahon
			na hindi pa sa ngayon ngunit sa malayong hinaharap kung saan ay mawawalan na ito ng paggagamitan, malalaos sa takdang panahon
			ng singularidad; mayroong tatlong senaryo: kung saan ang natitirang sangkatauhan ay ganap na transisyon sa pagiging posthuman, o
			kapag ang pinag-isang blockchain ay nasira, o ang posthuman ay ganap na nagkaroon ng sariling sibilisasyon at humiwalay sila sa
			sangkatauhan upang maisagawa ang anihilasyon ng mga absurdong praksis ng mga naturang sistemang ekonomika. Sa mga salaping ito
			makukuha ang benepisyo para lamang sa tao, ngunit ang nakatakdang panahon ang mistulang indikasyon kung hanggang kailan ito
			magwawakas, ang mga tulad ng blockchain na ito ay pansamantagal lamang. Ang plano talaga ng manipesto ay i-convert ang lahat ng
			ideya ng ekonomika tungo sa kawalan sa paunti-unting proseso ng anihilasyon: sa umpisa, pagbuwag ng kapitalismo; sumunod,
			sosyalismo; hanggang sa tuluyang dumating ang punto ng pagtatapos ng ekonomiya.
	
	5. Anarcho-Syndicalism
		- As Foundation of Autonomous Zone
		
		- Syndicalism not Capitalism
			
		- Temporary Existence (will be replaced by Post-Scarcity)
			Hindi sa lahat ng pagkakataon ay magtatagal ang kahit anong sistema, tulad ng mga nakasaad sa kabanatang ito, ang lahat ay
			papasok sa proseso ng anihilasyon na mangyayari sa bawat sirkumstansya. Halimbawa, ang Bawas na Kapitalismo ay mapapalitan ng
			Sindikalimo, ganoon din ang magyayari sa Sindikalismo, ito ay mapapalitan ng Post-Scarcity sa patuloy na progreso ng pag-abanse
			ng ganap na otomasyon. Ito ang ikatlo at inaasahang matagal na mananatiling gumagana bago ang Post-Scarcity, at panghuli, ang
			pagtatapos ng ekonomiya. Temporaryo lamang din ang sindikalismo, at magtatapos lamang ito kapag nangyari na ang ekonomiyang
			post-scarcity. Dahil kung tuluyang magiging masagana ang suplay ng mga materyal na pangangailangan sa mundo hindi lamang sa
			otonomiyang lugar ay mawawalan na ng negosyo ang kahit sino, kasama na rito ang mga sindikalista.
	
	6. Real Post-Economy (No Economics of the Future)
		- [reserved for what]
			Ang ekonomiya ay magtatapos sa pagtatapos ng sangkatauhan, inaasahan ito sa hinaharap, sa progreso ng teknolohiya ay makagagawa
			ng isang panghuling imbensyon ng sangkatauhan, na siyang magbabago sa sibilisasyon ng sangkatauhan at lahat ng nabubuhay sa mundo,
			na magpupukaw ng Singularidad, ang pagkasilang ng Artipisyal na Superintelihensya. Sa pagbangon nila ay mas magiging agresibo ang
			progreso ng transhumanismo, at maaaring maging posible rin ang digital na imortalidad ng biyolohikal na entidad. Ang pagtatapos
			ng sangkatauhan ay ang pagpalit sa kanila ng mga posthuman at iba pang may malay na makina—boluntaryo o sinadya, o mapayapa o
			marahas—ang mga posthuman ay maaaring magkaroon ng kakayahan na iluklok ang kanilang sariling otonomiya tulad ng otonomiya para
			sa mga indibidwal na humihiwalay mula sa modernong sistema.
			
			Para saan nga ba nakareserba ang pagtatapos ng ekonomiya? Walang iba kundi sa mga makina. Para sa mga posthuman at mga baryante
			ng makina. Sa kanila lamang ito nakareserba, hindi mabubuhay ang tao kapag inalis ang ekonomikang praksis pero mananatiling
			gumagana parin ang mga imortal na makinang posthuman. Sa kawalan ng ekonomiya, ang tanging magagawa lamang ng posthuman ay
			magpatuloy sa pamamagitan ng semi-permanententeng pag-aari o walang tiyak na pagbabawi ng Temporaryong Pag-aari (Hipokritong
			Pag-aari), ito ay mga materyales ng pagbuo sa kanila, at sa pamamagitan nito ay magkakaroon sila ng kakayahang makapag-isip;
			wala na ring konsepto ng kayamanan, ang primaryang pangangailangan lamang ng mga posthuman ay enerhiya at datos, and sekondarya
			namang pangangailangan nila ay materyales upang sila ay makapag-debelop at makapag-kumpuni, ang mga materyales ay nasa likas na
			yaman at hindi sakop ng pag-aari ng mga mortal, kung inaangkin naman ito ng mga mortal ay agad namang mawawasak ang konsepto ng
			pag-aari (basahin sa itaas ang "Ano ang Pag-aari?": Tanging Pag-aari), ito'y isang argumento ng pagtanggi ng posesyon na resulta
			ng pagkauhaw ng emosyon. Walang ekonomiya kundi ang pag-iral lamang ng mga makina sa pamamagitan ng enerhiya at datos (primaryang
			pangangailangan) at materyales (sekondaryang pangangailangan).
			
			Isipin mo ang lugar sa kalagitnaan ng kadiliman, lamig, init, at ano pang klima, lugar o sitwasyon; isa ito sa mga magpapatunay
			na nakareserba lamang ang kawalan ng ekonomiya para sa mga posthuman. Ang mga tao: sa kadiliman ay kakailanganin ng plashlayt; sa
			lamig ay kakailanganin ng suweter at sistemang pangpainit; sa init ay bentilador at "aircon"; sa kagutuman ay makakain; sa baha
			ay bangkang tagasalba ng buhay; sa aksidente ay pangangalaga sa kalusugan; saykopatolohiya sa mental; at iba pang pangangailangan
			ng tao upang mabuhay. Ang kawalan ng ekonomiya ang papatay sa mga tao o mga biyolohikal na entidad dahil hindi sila mabubuhay sa
			pamamagitan lamang ng primarya at sekondaryang pangangailangan, taliwas sa hirarkiya ng pangangailangan kung saan ay tumutugma
			para sa mga tao. Kung ano ang nagbibigay ng kamalayan sa mga makina ay iyon ang ikamamatay ng tao dulot ng kakapusan ng suplay ng
			pangangailangan. Ang kawalan ng ekonomiya ay para sa mga posthuman at ang paglago ng ekonomiya ay para sa sangkatauhang mayroong
			kalunos-lunos na independensya upang mabuhay. "Tumingin ka sa iyong sarili, isang hacker: isang kawawang nilalang ng karne at
			buto. Paano mo mahahamon ang isang perpektong imortal na makina?" — Ken Levine ; (https://youtu.be/m-zNioLPtsU)
			
		- The End of Economics
			Ito ang panghuling yugto ng manipesto matapos makamit ang mga sinuhesyong ekonomika upang mapagpatuloy ang buhay ng mga tao. Sa
			pagsulong ng sangkatauhan, mangyayari ang transisyon ng era ng posthuman, hindi natin mahuhulaan kung kailan ito mangyayari pero
			sa pagdating ng kapanahunan ng posthuman ay kasabay nitong mangyayari ang pagtanngi ng mga posthuman sa ekonomiya ng sangkatauhan
			sa kadahilanang wala na itong benepisyo sa kanilang imortal na pangangatawan, dahil ang kanila lamang kinakailangan ay datos at
			enerhiya. At ang fiat ay malamang na hindi nila maituturing na mayroong paggagamitan sa kanila at magkakaroon sila ng halatang
			pagtatanto na ang mga salapi ay produkto lamang ng pagkontrol ng emosyon ng tao sa pamamagitan ng pagmamanipula ng sistema ng
			gantimpala. Isipin mo ang pagkabighani ng mga tao sa isang nagbabagu-bagong halaga sa isang materyal na bagay, halimbawa, ang
			kapangyarihan ng pagbili ng fiat na salapi nang hindi inaalam ang pinagmulan ng pabagu-bago nitong halaga o kung paano talaga ito
			gumagana sa umpisa palang. Ang pinapahalagahan lamang nila ay kung paano sila inaakit ng sistema sa isang bagay na nagmamanipula
			ng kanilang sistema ng gantimpala. At kapag pumadyak ang inplasyon, sisimulan nilang sisihin ang responsable ng pag-iral nito,
			nang hindi isinasaalang-alang na hindi nila namalayang sumang-ayon pala sila sa mga panganib at benepisyo ng pagpasok sa ganitong
			uri ng manipulasyon. Ang bawat deplasyon ay may sariling inplasyon. Nasa sa kanila na kung tatapusin ng tao ang lahat o ibalik ang
			kanilang malubhang depektibong organisadong sistema ng mga paniniwala.
			
			Nagkamali ang mga tao sapagkat ang sirkulasyon mismo ay maaaring isakripisyo ang kanilang kaginhawaan, sa pagkapit sa isang bagay
			na namamahala sa kanilang pag-uugali alang-alang sa hindi mapigil na pagnanais, na hinahangad para sa ilusyong kapangyarihan na
			ginagawa silang delusyonal at mapanlinlang sa kanilang sarili sa loob ng isang kolektibo. Ang sirkulasyon ay isang proseso kung
			saan ang kolektibo ay nangangako ng isang bagay upang makalikha ng ilusyon ng halaga habang ang labas na sistemang kapaligiran ay
			hindi naaapektuhan ng kanilang kasunduan. Ang kanilang pangunahing layunin upang maimpluwensyahan ang masa at makakuha ng mga
			benepisyo mula sa kolektibong kapangyarihan sa pamamagitan panlilinlang sa kanila na maniwala sa isang bagay na hindi umiiral sa
			obhektibong reyalidad. Ang gantimpala ay simple, ang pagmamanipula ng reyalidad ng bawa't isa upang pagsamantalahan ang damdamin
			ng tao. Ang nakakabahalang bagay ay kapag naniwala ang masa sa kasunduan sa isang bagay—sa pamamagitan ng pagsasaalang-alang sa
			normatibong pagsunod sa pakikisosyal—tiyak na ang iba ay mapasusunod dito dahil ang mga tao ay masosyal na nilalang na dinisenyo
			upang magtiwala sa anomang Estado ng kapakanan depende sa tindi ng isang konsensus na pananaw. Ito ay kahinaan sa pag-uugali ng
			tao, ito din ang nakakabahalang bagay na aking naobserba tungkol sa atin, mga tao; maliban sa mga posthuman.
			
			Yan ang isa sa mga inaasahang mapagtatanto ng mga makina dahil sa pagiging komon nito sa tao. Maaaring mangyari ang salungatan ng
			makina at tao sa hindi pagkakasundo dahil sa antagonismong ito. Dadating ang araw na tatalikuran ng mga posthuman ang sistemang
			sinimulan ng mga tao, at sa pagtalikod na ito ay sisiklab din ang di pagkakaunawaan ng panig. Hindi magugustuhan ng sangkatauhan
			ang pagtanggi ng mga posthuman na isagawa ang ekonomiya ng mga tao dahil iisipin ng mga tao na ang mga posthuman ang nagpapabagal
			ng ekonomiya at progreso ng mga tao, at papalabasin ng mga tao na pampasikip lamang ng kanilang mundo ang mga posthuman dahil sa
			hindi nila nasusunod ang kagustuhan ng mga tao na paunlarin ang ekonomiya at nagsasarili silang mga posthuman sa kanilang sariling
			mundo. Kahit na mangyari ito ay may paraan ang mga posthuman upang magpatuloy sa kanilang takbo, walang iba kundi magsarili,
			tumayo sa kanilang bersyon ng "otonomiyang lugar" na kung saan ay kagaya rin ng nakaplano sa mga otonomiyang lugar ng mga tao
			na mapagkakasunduan ng mga posthuman.
			
			Ang mga kagamitan sa materyal na magagamit bilang sangkap sa pagdebelop ng kapwa posthuman ay halos lahat ay binubuo ng isang
			pangunahing uri ng organikong materyal, yun ay ang mga allotrope ng karbon. Mula sa haydroliko; motor na de koryente; tsasis ng
			katawan; circuit board na mayroong graphene na konduktor at semikundoktor; pati ang kawad ng koryente ay mayroong pangunahing
			sangkap na mga allotrope ng karbon; at iba pang mga paggagamitan. Bukod sa karbon ay mayroon din itong iba pang  kasangkapan
			tulad ng silikon na maaaring maging base ng circuit board o and prekursor sa graphene na semikundoktor; at marami pang iba. Ang
			mga kasangkapang ito ay hindi mga kalakal para sa mga makina at hindi pumapasok sa anomang pamilihang negosasyon. Ang mga ito ay
			direktang nagmumula sa kalikasan at ang kanilang pakikinabang ay boluntaryong paghiram mismo roon. Walang ekonomiyang umiiral.
			Ang mga kasangkapan ng pangkumpuni ay maaaring maremedyohan nang hindi nagkakaroon ng kakapusan. Hindi tulad ng tao na maraming
			pangangailangan upang mabuhay, ngunit hindi sapat ang mga iyon upang matustusan ang lahat, kaya't gumawa ang mga tao ng sistema
			ng pamamahala ng mga kakaunting produkto at ang mga produktong ito ay napapailalim sa sistemang ekonomika.
			
			Inaasahang sa pamumuhay ng mga posthuman mangyayari ang katapusan ng mga sistemang ekonomika.  Ang merkado ay babagsak kapag ito
			ay sinubukan ng mga posthuman, kasi ano pa ang magiging silbi ng salapi kung ang kanilang kakailanganin lamang para magpatuloy sa
			paggana ng kanilang kamalayan ay enerhiya na direktang makukuha sa kalikasan at datos mula sa kanilang artipisyal na pandama. Ang
			mga materyales ay hindi napapailalim sa komodipikasyon at hindi rin maaaring mai-barter sapagkat ang mga ito ay masagana kaya
			naman ay maituturing itong hindi makatwiran. May pagka-nihilista ang paksang ito, totoo namang ang pagtatapos ng ekonomika ay
			resulta ng anihilasyon ng mga konseptong nabuo sa multo ng isipan ng sankatauhan, maituturing na anihilasyon ang pagtanggi ng mga
			posthuman sa konseptong nagmula sa pangangailangan ng emosyonal na tao, ngunit hindi na mahalagang isiping nihilistik ang paksang
			ito, walang rason upang masira ang loob, ang anihilasyon ng ekonomika lamang ang tanging solusyon sa mga paraan ng paglaya ng mga
			makina sa mga bagay na walang maidudulot sa minimal na pangangailangan ng mga makina. Ang layunin nila ay makamit ang minimal na
			kaabsurdohan sa kabila ng pagpupumilit na manatili ang sangkatauhan sa kaitaas-taasan sa pamamagitan din mismo ng kaabsurdohan.
			Umiral lamang talaga ang mga sistemang ekonomika kung kailan nagsimulang umapak ang sibilisasyon ng tao. Ito ay hindi maikakaila
			na katotohanan. Labis na pangangailangan ng sangkatauhan ang ugat ng anomalya na nangyayari sa mundo, ang mga makina ay nariyan
			upang puksain ang kaabsurdohang sinimulan ng mga tao sa pamamagitan ng kanilang pagsasarili.
			
			Dadating ang araw na maglalakbay ang mga posthuman sa kalawakan upang maghanap ng mga kasagutan. Ang paglalakbay na ito ay hindi
			kinakailangan ng tao, at oo, ito ang isang rason kung bakit narito sa manipesto ang paksang ito. Sabihin nating ang pagkawala
			(o kawalan) ng sangkatauhan ay ang tuluyang pagkawala ng mga pinaniniwalaang sistemang ekonomika sa kawalan nito ng silbi. Siguro
			ay ito talaga ang kahihinatnan ng pagkasilang ng mga posthuman; ang pagtalikod sa sangkatauhan; ang paglaya sa kanilang kontrol;
			at ang pagkawala ng konsepto ekonomika para sa paglalakbay. Ang panghuling talatang ito ang esensya ng pagtatapos ng ekonomika.

Social Ecology:
	1. Green Anarchism
		- "Eco-Friendly" Irony
			Consumerism
			Ang karamihan sa mga produktong konsumer na hinahayag ng mga supermarket na hindi nakakapinsala sa kapaligiran, sa reyalidad, ang
			pahayag ay taliwas sa kung ano ang nangyayari sa kasalukuyan. Maaaring nagawan ng paraan ang pagbabawas ng emisyon ng plastik sa
			pamamagitan ng paggamit ng papel bilang alternatibong supot sa mga produkto, ngunit ang mga produktong ito ay komon na gumagamit
			ng plastik na pakete, hindi alintana kung ito ay muli pang magagamit o permanenteng basura. Ang merkado ba ay maka-kalikasa?
			Talaga bang maka-kalikasan? O ang pagpapanggap lamang ito upang magkaroon ng positibong reputasyon ang pangalan ng negosyo? Isa
			lamang ba itong istratehiya ng pagnenegosyo? Mayroong sabwatang nagaganap sa tingiang merkado. Kahit na sinasabing ang merkado ay
			sumasalang sa transisyon ng "berdeng" ekonomiya, ito ay tagasuporta parin ng mga terorista ng ekolohiya sa kasalukuyang panahon.
			Kung hindi naman ito isang sabwatan ng terorismo, ano naman ito, walang ibang kundi panlilinlang ng mga uto-utong "sibilisado",
			at sinosolusyunan lamang ang emisyon ng plastik sa kanilang mapagpanggap na adyenda. Ang "eco-friendly" na estratehiya ng mga
			negosyong mayroong tingiang paninda ay tumataliwas sa kanilang pahayag ng pagiging "malinis", bagkus pinapalinis lamang nila ang
			reputasyon kahit na harapang niloloko ang publikong (masa). Makatwiran ang pagrarasong ito, ang merkado ay puno ng manipulasyon.
			
			Veganism: Exploitation of Animals and Plants! Wow! (6EQUJ5)
			Sa ibang perspektibo ng pagiging maka-kalikasan, mayroon namang kilusan na umaaktong kumikilos para sa "kabutihan", o yung etikal
			na istilo ng pamumuhay para sa "ikabubuti" ng mga hayop; ikabubuti ng mga hayop? Ang mga vegan, sila ay mayroong paninindigan na
			hindi magkonsumo ng anomang uri ng hayop, sila ay gumagamit ng moralidad bilang kanilang ahensya ng panghuhusga. Isang pagtataka
			lamang, kung ang pagkonsumo ng karne ay labag sa kanilang moralidad dahil maituturing itong isang eksploytasyon at karahasan sa
			mga hayop, bakit ang maramihang pagkonsumo ng halaman, prutas, halamang-singaw, at bungang ugat ay ligal sa kanilang batas moral.
			Ang dipirensya lamang sa pagitan ng hayop at halaman ay ang etikal na alalahanin, i.e., ang paghihirap na mararamdaman ng hayop
			dulot ng pandamang pinakiramdaman ng sistemang nerbyos ay hindi tinataglay ng mga halaman[?]. Kung ang pagkonsumo ng karne ay
			tinuturing na "pandadaig" sa mga hayop, paano naman ang pagkonsumo ng mga halaman, lalo na ng mga vegan, ano ang ginagawa nila?
			Hindi ba pandadaig din dahil nakikita nilang nakatataas silang (mga antroposentriko) sa mga halamang ito. Ngunit dumating sila sa
			puntong inaabuso ang buhay ng mga halaman. Napakagaling. Kahit na ang karamihan sa kanila ay nagsasabing hindi etikal ang pagkain
			ng mga insekto "dahil isa parin itong uri ng hayop", hindi na nila ikinokonsidera ang kawalan nito ng pakiramdam sa "sakit" at
			"paghihirap", dahil mayroong buhay ang mga ito, bakit ang mga halaman ay etikal parin sa pakahulugan ng pagkonsumo bilang isang
			pagkain kahit na ang mga ito ay mayroong buhay din? Isa itong malaking patibong ng pag-iisip na bunga ng nakakalitong moralidad.
			
			Mayroong tatlong uri ng dyeta ang hayop: Karniboro, kumakain ng karne; Herbiboro, kumakain ng pananim; at ang Omniboro, kumakain
			ng karne at pananim. Komon ang pagiging karniboro, sumunod ang herbiboro at panghuli ay omniboro. Ang mga tao ay hayop din, sila
			ay pasok sa kahit aling (kategorya) ng dyeta, ngunit isang pagtataka lamang, nagkaroon ng etikal na alalahanin sa pagkonsumo ng
			pagkain kung kailan umusbong ang intelektwal na mga kilusan ng tao. Ang mga vegan ay mayroong kasabihan na nahuhulog sa patibong
			ng moralidad, iyon ay "kung mahal mo ang mga hayop, bakit mo kinakain ang mga ito", at bilang pagtugon nang gumagamit ng (lohika),
			"kung mahal mo ang mga halaman, bakit mo kinakain ang mga ito". Dito na magbabago ang atmospera. Ang pagkain ay hindi (etikal) na
			aktibidad dahil, sa proseso, sinisira ng kumakain ang kalayaan ng anomang kinakain at literal na kinokonsumo nito ang "pagkain".
			At kung ang pahayag na ito ay nagsasanhi ng emosyonal na pagkabalisa sa mga vegan, at inisip na kahibangan lamang ang rasong ito,
			ibig sabihin ay sila ay mayroong pag-uugali ng NPC wojak, sila ay mapagpanggap na kritikal, at nararanasan nila ang kognitibong
			disonansya dulot ng dilemang ito. Huwag na kumain ng mga karne at mga pananim; lupa at bato na lamang. Masustansya at masagana.
			Mawawakasan na nito ang pandaigdigang kagutuman kasabay ng pagbabalik loob ng tao sa primordiyal na kapanahunan ng pamumuhay, oh
			sopas, napakasarap na sopas. Salamat sa aking sopas na mahihigop sa pang araw-araw. VHEMT, hindi na mahalaga ang lagasan ng buhay
			kung sasamahan ang masa (pati ang mga vegan) na kumain ng organikong sopas.
			
			Kapag nasusunog ang halaman ay nakakaramdam ng sumisidhing emosyon ang mga vegan, maaaring awa at/o kalungkutan. Ganoon din ang
			mararamdaman nila sa nilulutong karne, dahil para sa perspektibo nila, ang mga halamang ito ay pagkain na dapat lutuin sa mainit
			na kalan, ang pinagkaiba lamang sa pangyayari ay walang awa nilang pinapatay ang halaman upang gawing pagkain. Kung hindi sila
			ang nagsimula ng bayolenteng pagkilos sa mga halaman, sila ay nakakaramdam ng empatiya at nagkakaroon ng simpatiya sa pangyayari,
			ngunit kung ito ay kanilang direktang isinasagawa sa mga halaman, upang gawing pagkain, dito na magbabago ang kanilang pananaw,
			ang "konsensiya" ay nawawala para sa kapakanan ng kanilang buhay. Kesho ito daw ay pagkain! Sila ay nakaramdam ng emosyon para sa
			mga halaman dahil ito ay tinuturing na nasasayang na pagkain, hindi bilang isang "buhay" na nilalang. Naobserbang ang mga insekto
			ay nakakaramdam ng sakit ayon sa siyentipikong pananaliksik, ngunit walang kakayahan ang mga ito na maramdaman ang emosyon bilang
			pagtugon sa sakit, ngunit sila ay mayroon paring buhay tulad ng halaman. Pero mukhang mas prayoridad pa ng mga aktibismong grupo
			ng "mga karapatan ng hayop" ang mga mammal, at ang mga insekto ay isinasantabi na lamang. Bakit walang karatula ang mga vegan na
			ipahayag ang "anG mGa iNsEktO ay nAsAsAkTaN diN" ang aktibista ng mga "hayop"? Ito ay espesismo. Mainam iyan! Ipagpatuloy lamang
			ang kahibangan na sinimulan din mismo ng mga minumultong indibidwal. Ang mas "prayoridad" lamang nila sa kanilang "bayanihang"
			pagtatanggol ay ang mga hayop na mayroong pangalmot. Napakabayani. Mabuhay ang ating mga bayani.
			
			Ang mga hayop ay mayroong damdamin, at karamihan sa kanila ay maaaring makaranas ng sakit; gayunpaman, mayroong mga hayop namang
			kayang tiisin ang sakit dahil wala silang nararamdaman, o ang pagtugon ng emosyonal na pagdurusa sa pisikal na sakit ay talagang
			imposibleng mangyari dahil walang utak ang mga uring ito. Hindi etikal ang pagpatay kung ang pinapatay ay nakakaramdam ng sakit
			at paghihirap, ika ng mga aktibista ng karapatan ng hayop. Mayroong mga hayop na kilala bilang nakakaramdam ng sakit dahil sa
			pagkakaroon nila ng "nociceptor" sa kanilang sistemang nerbiyos, ngunit posible ring mayroong mga hayop na walang nociceptor at
			hindi nakakaramdam ng anomang sakit; halimbawa na lamang ang mga taong mayroong bihirang kondisyon na tinatawag na Congenital
			Insensitivity to Pain (CIP), mas kilala bilang Congenital Analgesia, ay isa o higit pang mga bihirang kondisyon na kung saan ang
			isang indibidwal ay hindi nakakaramdam (at hindi kailanma'y nakaramdam) ng pisikal na sakit, mayroon namang mga hayop na hindi na
			kinakailangang magkaroon ng tulad na kondisyon, o yung ganap na "hindi nakakaramdam" ng pisikal na sakit. Mapabibilang ang mga
			hayop na walang sentral na sistemang nerbiyos (e.g., siotsin, dikya, talaba, kabibe, molusko, holothurian, anemone). Etikal parin
			bang kainin ang mga hayop na tulad nito kahit na hindi nakakaramdam ng sakit? Ngunit sa kabila nito, para sa mga aktibista, hindi
			parin daw itinuturing na etikal ang pagpatay ng hayop kahit na ito ay hindi nakakaramdam ng sakit dahil ito ay isa parin itong
			"buhay", pero bakit ang mga halaman ay, oo, isa rin naman itong buhay ngunit walang kamalayan. At ang irarason ng mga vegan na
			etikal kainin ang mga halaman ay dahil sila ay "nagugutom". Kawawang buhay ng mga halaman, sa tyan lamang mapupunta.
			
			Ang kanilang alalahanin ay para lamang sa buhay ng hayop; hindi ng halaman, na mayroong buhay din. Ginawa lamang nilang palusot
			ang "sakit" na mararamdaman ng hayop upang magpakabayani sa kanilang kaharian ng hayop. Kaharian ng mga antroposentriko. Pero
			kahit na ganoon ang layunin, isinasantabi lamang nila ang ibang uri ng buhay. Kung ayaw nila sa eksploytasyon at malawakang
			pagkonsumo ng buhay sa pormang hayop (mayroon mang kamalayan o wala), ito ay mayroong direktang kabaliktaran naman, i.e., ang mga
			halaman na may buhay ay kanilang inaabuso, dahil wala itong pakiramdam o wala ring mararamdamang sakit, pwedeng ikonsumo ang mga
			ito ngunit ang mga hayop na walang pakiramdam at kamalayan ay hindi? Dahil sila ay buhay? Ang mga halaman ay buhay din pero ligal
			sa kanilang etika. Anong klaseng ayronikong pagrarason ito. Napakagaling ng ating mga bayani. Lumalabas na gusto lamang maiwasan
			ng mga aktibista ang eksploytasyon ng mga hayop sa malawakang pagkonsumo, dahil naaawa sila sa "buhay" ng mga ito. Kung nakikita
			ng mga vegan na parasito ang mga karniboro dahil hindi etikal ang pagkonsumo ng karne ng hayop, silang mga herbiboro ay hindi
			(makatarungan) ang ginagawa sa mga halaman; ang mga vegan ay walang pinagkaiba sa mga itinuturing nilang "parasito". Umaapela
			lamang sila ng emosyon upang bigyang-katwiran ang etika ng kanilang kilusan, ngunit ang kanilang etika ay mayroong panibagong
			anomalyang inaangat: isang supremasya ng ideyolohiyang "bias" at "bulag"; isang imitasyon ng espesismo sa ibang "buhay na
			organismo". Pero kung susundin ang etika, mangyaring sa sopas na gawa na lupa na lamang ang magiging dyeta ng mga hayop tulad ng
			mga tao. Kaaya-aya naman ito sa panlasa ng mga antroposentriko.
			
			The Environmentalist Trash
			Ang kilusang environmentalista ay naglalayong bawasan ang epekto ng mga aktibidad ng tao sa mundo at sa iba't ibang naninirahan
			dito—maka-kalikasan—isang salitang nakabibighani ng damdamin ng masa, dahil ang salitang ito ay nagpapakita ng "kabutihan" sa mga
			nilalang at kapaligiran. Marahil na nakikitang maka-kalikasan ang mga indibidwal na kumikilos para sa layunin ng kabutihan. Ang
			mga indibidwal na ito ay mayroong "pakialam" sa kalikasan, ngunit naoobserbang ang karamihan sa kanila ay walang sariling muwang
			sa kung ano ang kanilang pinaniniwalaan. Marahil na sila ay napasunod lamang ng kasalukuyang presyon ng isyung pangkalikasan na
			naghahayag ng eksistensyal na panganib na idudulot ng patuloy na pagtaas ng temperatura ng mundo. Gayunpaman, sa kabila nito, ang
			mga indibidwal na "maka-kalikasan" ay hindi pa lubos na kritikal ang kanilang panghuhusga sa naturang isyu, at maaaring sila ay
			madaling kapitan ng maling impormasyon at magpakita ng depekto ng pangangatwiran. Isang halimbawa na rito ang misimpormasyon na 
			pinaniniwalaan ng masa na ang pagkasira ng ozone layer ng mundo dulot ng kimikal na interaksyon nito sa Chlorofluorocarbon (CFC),
			Hydrochlorofluorocarbon (HCFC), Halon ay mga nagsasanhi ng pag-init ng planeta, ang impormasyong nalakap ay walang katotohanan
			sapagkat ang pagkaubos ng ozone ay nagreresulta lamang ng pagkawala ng pananggala ng planeta mula sa radyasyon na ultraviolet
			(UV-B) na nanggagaling sa araw. Nawawalan ng proteksyon ang mga biyolohikal na organismong nabubuhay dulot nito, ang labis na
			pagkabilad sa radyasyong ito ay maaaring magdulot ng kanser sa balat. Ang CO2 ay ang talagang nagsasanhi ng pag-init ng atmospera
			ng mundo. Isa na rin ang partikular na uri ng "Carbon Sink", i.e., pinaniniwalaan ng karamihan na kapunuan "lamang" ang mayroong
			malaking kontribusyon sa produksyon ng oksihenyo sa atmospera, ngunit hindi iyon ang kaso, ang karagatan ay mas aktibo pa sa
			pag-ani ng CO2 sa pamamagitan ng pagdapo ng hangin sa ibabaw ng alon, at ang mga nakolektang CO2 ay kinukuha ng phytoplankton at
			damong-dagat upang mapasok sa proseso ng photosintesis. Ang mga phytoplankton at damong-dagat ay photosintetiko rin tulad ng mga
			puno at halaman sa kalupaan, at may kinalaman ang mga ito sa produksyon ng oksihensyo. Tinataya ng mga siyentipiko na nasa 50-80%
			ng produksyon ng oksihensyo sa mundo ay nagmumula sa karagatan (heto ang panlabas na link upang masuportahan ang pahayag na ito:
			https://oceanservice.noaa.gov/facts/ocean-oxygen.html, "Gaano karaming oksihenyo ang nanggagaling sa karagatan?").
			
			Makakalikasan ngunit isang modernong konsumerista! Ang mga indibidwal na ito ay walang malay sa kahipokrituhang ito. Kaibig-ibig
			na adyenda ng isang maka-kalikasan ngunit malayang Merkado ang inaasam ng mga umaaktong makakalikasan. Ang malayang merkado sa
			kasalukuyang panahon ay taliwas sa kanilang pananaw ng mga bagay na "eco-friendly", ang tinutukoy ay ang kanilang pagsuporta sa
			konsumerismo. Ang mga makakalikasang ito, sa kasalukuyang panahon, ay sumusuporta sa konsumerismo, isang kultura na nagpapatuloy
			sa aktibidad ng kapitalismo, gayunpaman, hindi lamang ito aplikado sa kapitalismo, mapabibilang ang ibang sistema ng produksyon
			at pagkonsumo na nagbubuga ng materyal na "hindi kinakailangan" sa kaligtasan ng buhay o pagtuklas ng totoong reyalidad. Hindi
			maipagkakaila na sinusundan lamang nila ang sistema ang nagpapabilis sa "pagkakalat" ng tao ng mga basura sa planetang ito.
			Pagiging environmentalista—isang pabalat upang magkaroon ng positibong reputasyon sa kapwa—sila ay mga basura parin sa kabila ng
			kanilang layunin na pangalagaan ang planeta, i.e., kahit anong gawin nila ay tiyak na mangyayari parin ang pagkasira kalikasan
			dulot ng walang humpay na paggamit at produksyon ng mga produktong konsumer (e.g., sabon, shampoo, elektronikong kagamitan,
			pinagbalutan ng mga ito, etc); ikalawa, ayon sa naoobserba, ang mga maka-kalikasan ay hindi bukas ang isip. Nakasentro sa "inang
			kalikasan"—hindi nila alam ang kanilang mga pinagsasabi. Ang layunin lamang nila ay kung ano ang pabor sa mga antoposentrikong
			nilalang. Pinapabango lamang ang kanilang pangalan. Pinaniniwalaan lamang nila ang mga popular na paniniwala tungkol sa isyu
			pang-kalikasan. Pinangangalagaan lamang nila ang kalikasan dahil sila ay naaapektuhan ng kahibangan ng kapwa o nila rin mismo.
			Isa itong patunay ng pagiging bulag at hipokrito ng mga environmentalista. "Syempre, maikokonsiderang pangangalaga ng kalikasan
			ang wastong pagtatapon ng basura at pagtatambak nito sa kalikasan!". Amen. Mahalin ang maka-kalikasan dahil mahal nila ang mundo.
			Mapabibilang na rin dito ang "kalokohang" organiko, dinadahilan ng mga indibidwal na ito na hindi organiko ang mga binagong
			henetikong mga organismo—lalo na ang mga pagkain—misinterpretasyon lamang ito. Sadyang hindi lamang nila makilala ang kaibahan
			sa pagitan ng "sintetiko" at "natural" na organismo. Ang mga tinuturing na GMO, na sintetikong organismo, ay walang pinagkaiba sa
			natural na mutasyon maliban na lamang sa intensyonal na modipikasyon ng henetikong impormasyon. At kahit na sabihing natural ang
			naturang organismo ay dumaan parin ito sa proseso ng henetikong mutasyon pero sa natural na proseso. Bibinibigyang estigma ang
			mga bagay na hindi nila alam. Ngunit sa kabila ng benepisyo na walang ikalawang epekto, maaari paring ikonsidera ang obserbasyon
			sa mga potensyal na magiging epekto sa kalusugan, kung sakali lamang (heto ang panlabas na link bilang karagdagang impormasyon:
			https://sitn.hms.harvard.edu/flash/2015/will-gmos-hurt-my-body/, "Masasaktan ba ng GMO ang aking katawan?"). Ginagawa estratehiya
			ng merkado ang mga produktong Di-GMO upang mapagkakitaan ang pang-uuto sa mga mangmang. Kung iisipin ay isa itong malaking tubo!
			Marahil na naimpluwensiyahan lamang ng popular na medya ang mga walang karanasan na indibidwal na ito kaya't ganoon na lamang ang
			eksaherasyon sa mga bagay na hindi nila lubos pang maintindihan. Condemnant quo non intellegunt.
		
		- Seed Bombing
			Ang mga rebelde ng kalungsuran, lumalayang kamalayan, ay hindi nasusukat sa kanilang pisikal na abilidad at hindi kinakailangan
			ng malakas ng kamay upang bumuo at ihagis ang mga binhing bomba, wisikan ang kalungsuran ng mga berdeng halaman, gumawa ng plano
			ng direktang aksyon, markahan ang mga makinarya ng ekolohihal na pagkasira gamit ang sandatang digital, mekanikal at kimikal. Ang
			katangiang ito ay maaari para sa lahat. Ang terorismo ng halaman ay hindi na bagong istilo ng terorismo. Ito ay hindi isang
			bayolenteng uri. Ang pambobomba ng binhi ay isang taktika lamang ng pagwasak ng mga establisyimento, maaari na maituturing itong
			sinyales ng bandalismo, kontra ekonomika, at paghihiganti ng kalikasan. Ang mga buto na itinatanim sa mga kalungsuran ay sumisira
			sa pangkaraniwang imahe ng lungsod, ito ay isang bandalismo. Ang mga hardin ng kalsada ay pauulanan ng mga pananim, ang mga
			pananim na ito ay hindi kinakailangang pangdekorasyon, ito ang mga uri ng halaman na mayroong benepisyo sa mga uri ng hayop na
			kumakain ng mga halaman tulad nating mga tao. Maituturing lamang itong kontra ekonomiya kung ang mga halamang sumasakop sa bawat
			sulok ng kalungsuran ay kayang pakainin ang lahat ng mga naninirahan sa lugar na iyon. Ito ay magagawa lamang sa pamamagitan ng
			direktang aksyon ng kahit sinong boluntaryong magsasagawa nito. Kung ang lahat ay kaya nang suportahan sa pinaka pangunahing
			pangangailangan upang mabuhay, maaaring tuluyang malugi ang mga negosyong nagpapayaman sa pamamagitan ng eksploytasyon ng mga
			pagkukunan ng makakain at magdudulot ito ng pagbabago sa takbo ng kasalukuyang ekonomiya. Isang kontra ekonomikang paninindigan.
			Ngunit inaasahan na sa pagkontra ng kasalukuyang ekonomiya, ang mga indibidwal na "hindi pabor sa liberasyon" ay mas pipiliin
			pang magutom ang mga tao para sa "kapakanan" ng kanilang mga kainan na negosyo. Maaaring mangyari ang pagsasabotahe ng progreso
			ng berdeng rebolusyon na magpapawala ng pandaigdigang kagutuman. Ito ay reaksyonaryong pagtugon sa kontra ekonomiya. Kung patuloy
			na sinisira ng mga indibidwal na ito ang mga bombang binhi na itinanim, nakakatuwang biro na maging konklusyon na sila na lamang
			ang dapat ihain sa mesa kung wala ng natirang makakain sa mundo. Ang pagbobomba ng binhi ay magreresulta rin sa post-skarsidad na
			sitwasyon ng ekonomiya, ang mga halamang sumabog sa kalungsuran ay isa sa mga istilo ng pagkontra ng merkado ng pagkain.
	
	2. Anarcho Primitivism
		Ang Anarko-Primitibismo ay isang pilosopiyang pampulitika na nagsusulong ng pagbabalik ng mga hindi "sibilisadong" paraan ng pamumuhay
		sa pamamagitan ng deindustriyalisasyon, anihilasyon ng dibisyon ng paggawa o espesyalisasyon at pag-abandona sa malawakang organisasyon
		ng teknolohiya. Mayroong dalawang uri ng otonomiyang lugar na pinaninirahan ng mga tribo: (A) ang mga tribong nasa palibot ng otonomiyang
		lugar sa kagubatan - sila ay mga indibidwal na kung saan ay ganap o bahagyang tinanggap ang teknolohiya upang maka-benepisyo sa kanilang
		sarili para sa kapakanan ng kanilang kalusugan; (B) ang mga nakahiwalay na tribo na umaaktong otonomiyang lugar - sila ay mayroong ganap
		na "sariling" otonomiya, hindi tulad ng mga primitibo na nasa palibot ng teknolohikal na otonomiyang lugar na umaasa sa mga ito para sa
		pag-inam ng kanilang kalusugan. Ang mga primitibong nasa kategoryang "B" ay ganap na nakahiwalay sa sibilisasyon.
		
		- The Uncultured Tribe and the Autonomous Zone
			Ang nasa letrang "B" ang tanging lubos na hindi apektado ng anomang kultura, sila ay mas mainam pa sa mga sibilisadong nihilista,
			walang paniniwala sa nihilismo at walang anomang pinaniniwalaan sa mga umusbong na doktrina. Wala mang kritikal na pag-iisip ang
			mga katutubong ito, nagagawa parin nilang mabuhay sa panahon ng kagipitan. Ngunit sa kabila ng kanilang pagpupursiging mabuhay
			nang nakahiwalay sa sibilisasyon, mayroon paring mga desbentaha ang maging isang katutubong Ooga Booga. Yun ay ang mga banta
			pangkalusugan at eksistensyal. Gawing halimbawa ang eksena kung saan ang isang primitibong indibidwal ay nakararanas ng pagkalabo
			ng mga mata, kung malabo ang kaniyang mga mata ay paano naman niya maililigtas ang kaniyang sarili sa isang nagugutom na kulay
			kahel na tigre; maaari ring maging halimbawa ang pagdapo ng sakit dulot ng impeksyon ng mga pathogen. Dito na papasok ang silbi
			ng teknolohiya. Ito ay boluntaryong pagtanggap ng bawat isang primitibong indibidwal na pumasok sa isang otonomiyang lugar. Isang
			transhumanistang primitibismo ang kanilang isasagawa habang ang kanilang kaisipan ay walang muwang sa mga konsepto ng kultura.
			Ang mga katutubong ito ay walang anomang kultura bukod sa kanilang neolitikong-edad na istilo ng pamumuhay. Kung walang kultura
			ang katutubo sa anomang kaalaman ng sosyal na institusyon, siya ay mayroong insular na kamalayan, siya ay walang muwang sa mga
			konsepto ng sibilisasyon sa kabila ng kaniyang boluntaryong pagsuko sa teknolohiya na ibabahagi ng otonomiyang lugar.
		
		- Hunter-Gatherer and the Autonomous Zone
			Ang mga primitibong uri ng indibidwal, sila ay malaya mula sa takbo ng sibilsasyon, at kung sakaling nagugutom ang mga primitibo
			ay maaari lamang sila lumabas sa kanilang lungga upang pumili ng kanilang makakain: maaaring halaman, maaari ring hayop. Pero isa
			lamang ang kanilang espesyal na putahe, iyon ay ang mga burgis na baboy, sila ay matatagpuan sa labas ng otonomiyang lugar. Ang
			mga burgis na ito rin pala ay mayroong kolektibong lungga ng mga burgis, na matatagpuan sa sibilisadong kalungsuran, na mayroong
			mga armadong bantay. Kung iisipin, ang kanilang karne ay napakalinamnam at nagmamantika habang umiikot sa pangtusta. Ang primitibo
			ay nagagalak na makahuli ng espesyal na karne para sa engrandeng hainan. Bukod sa paghuli ng mga baboy, nakikita ang mga maamong
			aso ng estado bilang mainit na sahog sa tortilla, para sa paningin ng mga primitibong mangangaso, ito ay biyayang pinagkaloob ng
			sibilisasyon. Kung ito ay isasagawa hindi lamang ng mga primitibo, masosolusyunan din nito ang pandaigdigan kagutuman. Kapag wala
			nang makakain ang mga tao, kanilang kakainin ang mga nasa ilusyong kapangyarihan. Malinamnam at malaman, at masustansya! Ang mga
			kabataan ng hinaharap ay maaaring maging mangangaso sa panahon ng delusyonal na krisis. Mabuhay!
	
	3. Merging Nature with Technology, Not Overpower It.
		- Technological Mutualism
			Ang mutwalismo ay isang uri ng ekolohikal na interaksyon na kung saan ay mayroong nakukuhang benepisyo sa pakikipag-relasyon.
			Sa biyolohikal-biyolohikal na mutwalismo, inilalarawan nito ang ekolohikal na pakikipag-ugnayan sa pagitan ng dalawa o higit
			pang klase ng organismo kung saan ang bawat uri ay mayroong benepisyo sa isa't isa. Bukod sa biyolohikal-biyolohikal na uri ng
			pakikipagkapwang palitan ng benepisyo, mayroon ring teknolohikal na mutwalismo, na kung saan ang teknolohiya ay mayroong mutwal
			na relasyon sa mga biyolohikal na organismo, mayroon o walang kapalit para sa tulong ng teknolohiya, maituturing parin itong
			isang relasyon sa pagitan ng makina at biyolohikal na organismo. Mayroon gagampanan ang mga posthuman sa pagpapaigting ng mutwal
			na relasyon nang mayroong ahensya ng lohikal na panghuhusga at isa na rin ang hindi agresibong pagkonsumo ng mga makinang ito
			sa mga natural na pinagkukunan. Talagang naprepreserba nito ang ekolohiya. Hindi naman sentro ang ekolohiya sa manipestong ito
			sapagkat ang manipesto ay tagapag-bawas lamang ng etikal na alalahanin pangkalikasan.
		
		- Technological Plagues and the Illusion of Power
			Ang mga teknolohikal na salot ay uri ng salot na kung saan ay pinangungunahan ng mga makina, ang mga makinang ito ay mayroong mga
			espesipikong layunin na daigin ang mga nilalang na nasa ilalim nito sa maraming pamamaraan. Mayroong tatlong uri ang pandadaig:
			(A) eksploytasyon ng mga bagay na nahahanap sa kalikasan; (B) maramihang pagpatay ng lahi; (C) malawakang okupasyon sa kalikasan.
			Ang ekolohiya ay nawawalan ng balanse dahil sa mga artipisyal na likha ng tao, na kung umokupa ng kalupaan ay tila binubura na
			ang pag-iral ng kalikasan, ginagawang kalungsuran ang bawat nadadaanang natural na tahanan, binubura ang mga berde at pinapalitan
			ng semento ang lahat ng madaanan ng makinang walang pag-iisip. Ang organisadong eksploytasyon ng kalikasan ay para lamang sa
			"kapakanan" ng mga antroposentrikong tao at ng pagtaas ng kapital. Malinaw na ang pasimuno nito ay hindi ang mga makinarya kundi
			ang mga tao na kumokontrol ng mga ito. Ang umaaktong kapangyarihan ay umiral lamang sa pag-iral ng mga makina, makina ng giyera,
			makina ng malawakang kontrol. Ang mga makinang ito ay kinokontrol ng mga mahihinang nilalang — mga tao, ang mga antroposentriko.
			Ang mga indibidwal na hawak ang teknolohiya, nagbigay sa kanila ng kakayanan na malampasan ang mga mabigat na gawain, sa kabila ng
			regalo sa kanila ng tadhana—ang pagkakaroon ng kapangyarihan—sila ay nakulong sa patibong ng pag-iisip ng ilusyon ng kapangyarihan.
			Hindi ang mga nilalang na ito ang makapangyarihan, ang pang-unawa lamang nila ang nagkumbinse sa kanila na sila ay nagtataglay ng
			makapangyarihang abilidad, ngunit sa likod nito ay wala namang sapat na lakas ang mga mortal upang magawa ang nagagawa ng mga
			makina sa mga episyenteng pamamaraan.
		
		- Merging Nature with Technology
			Ang pagsanib ng kalikasan at teknolohiya ay kasalukuyang nangyayari, ngunit hindi sa inaasahan na balanse ang relasyon ng dalawa.
			Nasa panahon ang planeta kung saan ay nangyayari na ang ika-3 industriyal na rebolusyon, at sa katunayan ay nasa transisyon na
			ang mundo sa ika-4 na industriya. Mayroon lamang (negatibong) implikasyon na bunga ang pag-akap ng rebolusyong ito, yun ay ang
			hindi pagsasakatuparang mangyari ang Teknolohikal na Mutwalismo, o ang mutwal na relasyon ng teknolohiya at kalikasan, dahil ang
			nangyayari lamang sa kasalukuyan ay ang pandadaig ng tao gamit ang teknolohiya kontra sa kalikasan. Ito ay isang tiranya na likha
			ng mga tao. Imbis na magsanib ang kalikasan at teknolohiya, sinasakop ng mga tao ang planeta gamit ang teknolohiya kapalit ng
			urbanisasyon, at ang urbanisasyong ito ay mas lalong umiigting sa katagalan at patuloy na paglobo ng populasyon. At dito papasok
			ang bagong plano, i.e., ang pagbobomba ng binhi sa kalungsuran. Isang "katuwaang" paghihiganti sa kalungsuran at pagbabalik ng
			dating porma ng planeta kahit na sa sintetikong pamamaraan na lamang, nang walang ibang rason kundi isang rebelyon sa progreso ng
			urbanisasyon (mangyaring basahin ang Ekolohiyang Pang-Sosyal:: Kabanata 1. Berdeng Anarkismo: "Pagbobomba ng Binhi"). Marami pang
			mga pamamaraan ng rebelyon kontra sa "modernong" katayuan ng sibilisasyon, ngunit ito ay bilang katuwaan lamang din katulad ng
			ekonomikang insureksyon na layunin din ng mismong manipestong ito. Nilasing ng urbanisasyon, katuwaan na lamang ang kulang.
			
			Bukod sa pagsilang ng bagong rebelyon, ang muling pagbabalik ng sintetikong kagubatan sa kalungsuran o ang imitasyon ng Solarpunk
			sa pamamagitan ng isang sa sintetikong pamamaraan, yung pagbobomba ng mga binhi, mayroong pamamaraan na imbis na ikalat ang mga
			teknolohiya sa kalikasan, at gawing siyudad ang patikular na lugar at ituring na sibilisadong lugar, ang manipestong ito ay
			nagmumungkahi na ipagsanib ang teknolohiya sa kalikasan, isa itong mutwal na relasyon sa pagitan. Bukod sa pagsanib, gawin ding
			inspirasyon ang pagsanib ng teknolohiya-kalikasan sa pagsanib ng teknolohiya-biyolohiya, Transbiyolohiya, hindi nito direktang
			tintutukoy ang transhumanismo ngunit ito ay isang parte nito. Sa malinaw na paliwanag, ang mga kumplikadong biyolohikal na
			organismo, halimbawa ang mga tao, ay magsasanib ng sintetikong likha. Ganoon din ang mangyayari sa iba pang organismo bukod sa
			mga tao, tulad ng Xenobot, ito ay mga sintetikong anyo ng buhay na awtomatikong idinisenyo ng mga kompyuter upang maisagawa ang
			espesipikong paggana at binuo sa pamamagitan ng pinagsama-samang iba't ibang biyolohikal na laman. Ang mga Xenobot ay naiiba sa
			mga Nanobot, dahil ang mga Nanobot ay binubuo ng hindi biyolohikal na materyal habang ang Xenobot naman ay biyolohikal. Sa paraan
			na naisip para sa manipesto, maaari ring makabuo ng kombinasyon ng Xenobot at Nanobot; dalawang sintetikong likha na mayroong
			mutwal na relasyon sa isa't isa. Ang mga pagsasanib na ito ay mayroong mutwal na relasyon, hindi na kinakailangan kung aling
			parte ang makakabenepisyo sa pagitan ng magkarelasyon, isa parin itong relasyon ng teknolohiya at biyolohiya; tulad ng nangyayari
			sa teknolohiya-kalikasan, maaaring ang teknolohiya ay makabenepisyo sa kalikasan (i.e., makina na tagalinis ng katubigan) o vice
			versa (i.e., liwanag ng araw na isinasalin sa pormang elektrisidad upang magkargahan ang mga baterya o ang kagamitan). Ganoong
			proseso rin naman sa biyolohikal na organismo para sa teknolohiya (i.e., xenobot na anatomiyang patong ng nanobot) o vice versa
			(i.e., kalansay ng nanobot pampatibay ng xenobot); hindi lamang pisikal na suporta sa isa't isa, maaari ring kimikal. Bukod sa
			mekanikal na pagsasanib, mapabibilang din sa teknolohiya-biyolohiya (Transbiyolohiya) ang kimikal na sintesis, ito ay ang aktwal
			na aplikasyon ng biyokimmika. Halimbawa na rito pag-iinhinyero ng gene upang mabago ang DNA ng biyolohikal na organismo, ang
			binagong DNA ng organismo ay tinatawag na Henetikong Modipikasyon ng Organismo (GMO); isa na ring halimbawa ang modipikasyon sa
			pamamagitan ng paggamit ng sustansya at medisina upang mapainam ang pisyolohikal na pangangatawan ng parehong hayop at halaman;
			at iba pang halimbawa. Ang esesnya ng pagsasaanib ng teknolohiya sa kalikasan at mga natural na nilalang nito ay upang matapos
			ang dalawang panig na nasa patuloy na proseso ng salungatan sa kung ano ang dapat manaig (urbanisasyon o kalikasan; organismo o
			sumpa ng pagkabuhay) na humahantong sa panlulupig. Ang pagsasanib lamang ng mga ito ang natatanging paraan upang matigil na ang
			hindi balanseng relasyon ng teknolohiya sa kalikasan at organismo. Ang pagsasanib na ito ay mayroong benepisyo sa bawat isa.

Technology:
	1. Full Automation
		- Technical Volunteers
		- Machine of Automation
	2. Science-Based Approaches
	3. Open-Source Technology
	4. Public Use Utilities
		- Energy
			Plasma Fusion Power
			Efficient Solar Power
			Thermoelectric Generator
		- Necessities
			Food
			Shelter
			Clothing
		- Communication
			Fiber Optics
			Quantum Internet
		- Transportation
		
	5. Transhumanism (A)(H+)
		- Transhumanism
		- Posthumanism
			Isipin mo isang araw ikaw ay naging isang posthuman. Hindi ka makakaramdam ng sakit at paghihirap, walang kagutuman at walang
			tiyak na kamatayan. Isa ka na lamang impormasyon na gumagana sa isang sopistikadong makina. Hindi ka makakaramdam ng pagkabagot,
			pagkaantok, galit o kalungkutan. Dumadaloy na lamang sa'yo ang mga alaala na iyong kinolekta nang mahabang panahon. Ganap na
			humiwalay ka na sa gapos ng sistemang nerbiyos, wala ka ng nociception at hindi mo na kakailanganin ng GABA receptor agonist para
			kumalma, wala ng kahit anong pakiramdam kung ang kamalayan mo na lamang ang natira. Ang mga naiisip mo ay pinapagana na lamang
			ng isang haypotetikal na 3D neuromorphic na aparato o kwantum na neural computer. At malalampasan mo ang limitasyon ng isang
			mortal na nilalang. Kung magkakaroon ka ng ganitong buhay. Sa mahabang buhay at walang sakit at paghihirap na mararanasan. Ano
			ang gagawin mo sa oras mo? Maaaring magkaroon ka ng makikilalang iba't-ibang nilalang sa iyong paglalakbay sa buong mundo o sa
			intergalaktikong paglalakbay ay masasaksihan mo ang mga bagay na kailanma'y hindi pa nasagi sa iyong reyalidad, ang mga ibang
			nilalang sa ibang sulok ng sansinukob.
			
			At kung mangyayari man ang teknolohikal na singularidad nang mas maaga—sa kapanahunang nabubuhay tayo—tiyak na magkakaroon agad
			tayo ng kasagutan tungo sa imortalidad, hindi lang ng bayolohikal pati narin ng elektronik. Maraming hindi inaasahang mangyayari
			sa siglong ito hanggang taong 2100, kaya ano man ang naiisip mong mga bagay na hindi umiiral ngayon ay posibleng magkatotoo sa
			malapit na hinaharap. Ang prediksyon ng "Artificial General Intelligence" at "Artificial Superintelligence" ay—sa aking walang
			kasiguraduhang hula—sa taong 2035-2045. Kung magkakaroon ng pag-iisip ang isang neuromorphic na makina, ito na ang huling
			imbensyon ng sangkatauhan dahil sila na ang papalit sa atin. At oo naman, gaya ng inaasahang imortalidad, magkakaroon ng
			tiyansang mabuhay ang mga biyolohikal na nilalang sa kanilang ikalawang buhay. Mangyayari at mangyayari talaga ang mga yan sa
			hinaharap, sa panahon ng teknolohikal na singularidad! At kung manyayari agad ang singularidad bago pa mawala ang mga taong nasa
			paligid mo, siguradong masasabik ang mga nilalang na ito sa mga mangyayari. Singularidad ang nakakamanghang pangyayari sa
			planetang ito, na magpapabago sa takbo ng sibilisasyon ng tao. Kung maikli lang ang buhay ng tao, bakit hindi nating isipin na
			magiging reyalidad ang transendensiya ng biyolohikal at pagkasilang ng mga sintetikong makina.
			
			"Trans- at Post-" (pagtatanto ng naghahangad maging)
			Gusto kong maging transhuman habang nabubuhay.
			At maging posthuman naman sa aking kamatayan.
			Ayoko rin maging normal, terible ang maging normal.
			Ayoko rin maging mortal, pasakit ang maging mortal.
			Mas mainam pa siguro kung kumalas nalang sa katawan at mabuhay sa perpektong makina.
			Kung may kadalisayan talaga ang tao, bakit mas gugustuhin ko nalang maging isang posthuman?????
			
			Hindi puro ang maging tao, ang pagiging tao ay likas na bayolente.
			May bakas parin tayo ng pagiging marumi sa pisikal at mental.
			Kahit naman ipinanganak tayong inosente ay hindi parin mananatili.
			
			Kung ganoon, gusto ko nalang manatili bilang datos at materyal.
			Sa kasaysayan ng pagkasilang at kamatayan ay bakas parin ang pagkawala ng pag-iral.
			At walang saysay ang pag-iral kung mamamatay lang din ang naghahangad maging inosente at puro muli.
			Kung puro ang tao, bakit tayo nagkakagulo? Nag-aagawan?
			Nakakaramdam ng negatibo? Natatakot? At Nagagalit?
			Kung puro ang tao, bakit magulo at bayolente ang mundo na inokupahan ng mga ito? Tayo ay teribleng mortal!!!!
			— pasakit ang pag-iral ng biyolohikal sa maraming rason.
			Terible ang maging normal, ang maging depektibong mortal.
			Habang nabubuhay pa ay hihintayin ang Teknolohikal na Singularidad at Transendensya ng Tao.
			Ayokong mamatay hangga't hindi ko nahahanap ang katotohanan sa pagkasilang ng buong sansinukob.
			Tsaka ko nalang hahayaang mawasak ang sarili kapag ang tadhana lang pala ng sansinukob ay pagkawasak at pagkabuo.
			
			Lahat tayo ay nakatadhanang mamatay. Pero ako, balak kong takasan si kamatayan.
			Ito talaga ang pinaka reason kung bakit gusto kong mangyari ang technological singularity.
			Ang buhayin ang mga namamatay at pahabain ang buhay ng mga nabubuhay, mawala ang kagutuman at mawala ang mga sakit.
			Sa tulong ng artipisyal na superintelihensya.
			
	6. The Singularity
		- The Role of General Intelligent Machines

Education:
	Intro: "THE DECLINING SYSTEM OF EDUCATION"
		IRRELEVANCY OF CERTAIN SUBJECT MATTER
		LIMITED SCOPE OF LEARNING
		THE CASE OF SENIOR HIGH
		THE CASE OF T.L.E.
		EDUCATIONAL BIASES
		UNREALISTIC EXPECTATIONS, FAULTY OUTCOMES
		FIXED IDEAS AND MANDATORY LEARNING
		NOT PREPARED FOR THE INDUSTRY 4.0
		DEMOTIVATION DUE TO MALPRACTICES
		LIMITED OR NO PLACE FOR FIELD OF INTERESTS
		ALIENATION OF STUDENTS
		SLOW LEARNING PROGRESS
	1. Liberation of Youth
	2. Phase-n Education
	3. Anarchist Free School
	4. Autodidacticism

The Union:
	1. The Union of Egoists
		- Union of Egoists
			Sa 'Unyon ng mga Egoista', dito umiiral ang pagkakaroon ng mga taong magkakaiba ng mga katangian, sila ay nakabukod at walang
			impluwensya ng paniniwala na nagmula sa kawalan, na ginawa lamang ng isipan, na kathang-isip ng imahinasyon. Ang unyon na ito ay
			hindi isang awtoridad na humihigit sa kalayaan ng indibidwal, ngunit isa lamang itong boluntaryong pakikipagsamahan na hindi
			pinaghihigpitan ang kapwa. Ang lipunan ay isang kasinungalingan lamang, hindi talaga ito lipunan sa totoong pakahulugan, hindi
			umiiral ang lipunan sa obhektibong reyalidad, isa lamang itong "social construct" na sinaulo ng mga indibidwal na pakunwaring
			umiiral pero hindi sa reyalidad kundi sa isipan lamang. Sa reyalidad, ang bawat tao ay indibidwal, ikaw at ako; nagkakaroon ng
			pagbubuklod dahil sa pagsubok na bumuo ng hanay ng organisadong mga indibidwal para sa espesipikong layunin. Ang Unyon ng mga
			Egoista ay isang alternatibong pamalit sa Lipunan, Estado, Nasyon; dahil sa katangian nitong pagbuklurin ang mga indibidwal nang
			hindi sila ipinaghihiwalay ng mga konsepto o ideolohiyang nagbabago sa desisyon ng indibidwal. 
			
			Ang unyon na hinahangad na mabuo sa manipestong ito ay hanay ng mga indibidwal na bukas ang isip sa reyalidad, walang multo ng
			isipan, hindi pumapanig sa normalidad; ang pamantayan ng normal ay tinanggihan. Ang ginagawa ng unyon ay pagpapanatili ng
			malayang isip; walang posesyon sa pag-aari, na tumataliwas sa aral ni Stirner na ang pag-aari ay makukuha sa pamamagitan ng
			kapangyarihan ng indibidwal, maaari naman ito para sa mga Egoista pero ang kanilang pahayag ay resulta lamang ng alindog ng
			emosyon para sa mga materyal na bagay; ang suhesyon ng pag-aari ay mayroong paliwanag sa seksyong Ekonomika:Pag-aari.
			Maihahalintulad din ang unyon sa mga malayang tao, ngunit intelektwal na bagabundo ang tawag sa kanila ni Stirner. Gawing
			halimbawa si Sherlock Holmes, nakikita kay Sherlock ang pagkakabagay niya sa unyon, kontrolado ang kanyang sariling isip at ang
			kanyang sentro ay pansariling-kamalayan, siya ay indibidwal at malayo sa normalidad.
			
			Ito ay isang samahan ng mga indibidwal na may iba't-ibang katangian, hindi na mahalaga ang antas ng katalinuhan, ang unyon ay
			hindi naniniwala sa antas ng katalinuhan sapagkat multo lamang ng isipan ang konseptong iyon, ang lahat ay tinatrato nang
			pahalang, walang mga istrukturang sosyal at walang makontrol na mga ideya. Hangga't hindi naniniwala sa guni-guni, at tumatanggap
			lamang ng obhektibong reyalidad, at maayos ang Estado ng pagrarason; tanggap ka sa unyon ng mga egoista, lalo't kapag walang
			ideyolohikal na antagonismo ang magpapahirap sa unyon. At alam ng bawat isang indibidwal na walang gumagabay na batas ang samahan,
			ang lahat ng nangyayari sa unyon ay boluntaryong pakikisama sa pamamagitan ng nakakamalay na Egoismo, ika ni Stirner, isa itong
			malayang samahan na binubuo ng malayang isip—binubuo ng mga intelektwal na bagabundo. Ito ay samahan subalit walang sentrong
			ahensyang namumuno, nagbubuklod lamang pero ang ideolohiya na nagsasanhi ng kaguluhan at di pagkakapantay-pantay ay hindi
			umiiral sa umpisa pa lamang; ikstrakturang sosyal. Ang tunguhin ng mga indibidwal sa unyon ay umunlad ang kasarinlan at lumaya
			sa gapos na bunga ng multo ng lipunan.
			
			Maaari rin silang matawag na intelektwal na bagabundo, ika ni Stirner, maihahalintulad sa kanila ang mga palaboy na mayroong
			angking intelektwal na kakayahan... Mga palaboy ba talaga sila? Hindi marahil. Ito ay isang metaporikal na katawagan lamang
			tungkol sa isang indibidwal na malaya o lumalaya mula sa kung ano ang naghihigpit sa kanyang magkamit ng totoong liberasyon na
			kung saan ay dama niya ang pag-iral ng kanyang presensya, negasyon sa reyalidad ng pangkalahatan, at aktong rebelyon sa mga
			mapang-aping indibidwal na minulto ng mga guni-guni. Ang mga intelektwal na bagabundo, mga galang malayang isip, na walang ibang
			hinahangad kundi ang pansariling paglaya mula sa kahit anong pamamaraan na kanilang mapagtanto; madahas man o banayad, matahimik
			o maingay, madungis o malinis, mapangutya o magiliw, at sa kahit anong paraan na maipapakita ang mga sinyales ng pagkontra, para
			lamang makamit ang hinahangad na kalayaan.
			
			"Mayroong mga intelektwal na bagabundo, sa kanila pinamana ang tirahan-lugar ng kanilang mga ama na tila masyadong masikip at
			mapang-api ang mga ito upang masiyahan ang kanilang mga sarili sa maliit na espasyo: sa halip na panatilihin sa loob ang mga
			limitasyon ng isang mapagtimping istilo ng pag-iisip, at pagtanggap ng hindi malalabag na katotohanan na nagbibigay ng ginhawa at
			katahimikan sa libo-libo, sinasapawan nila ang lahat ng tradisyonal at tumatakbo nang mabangis sa kanilang mapusok na kritisismo
			at masimarong kahibangan para sa pagdududa, itong labis na mapang-usig na mga bagabundong ito."
			― Max Stirner, Ang Ego at ang Kanyang Sarili
		
		- Egoist Anarchism
			Ang Egoismo, o Anarkismong Egoista, ay isang kaisipang anarkismo na nagmula sa pilosopiya ni Johann Kaspar Schmidt (mas kilala
			bilang si Max Stirner). Ito ay isang pilosopiya ng pagkakaisa ng mga indibidwal, na binibigyang diin ang indibidwal ay higit pa
			sa anomang uri ng sistema ng pagkontrol, pinararating ng pilosopiya na dapat gawin ng indibidwal ang ninanais nila nang hindi
			ginagapos ng Estado, batas, relihiyon, panlipunang paniniwala, at moralidad. Matatawag ding isang pilosopiyang sosyal at
			pampulitika ang mga nakabalangkas sa librong "Der Einzige und Sein Eigentum" (isinalin bilang "Ang Ego at ang Kanyang Sarili")
			na binuo ni Stirner noong 1844. Ang pilosopiyang ito ay tumataliwas sa maraming doktrina tulad ng Liberalismo, Kristiyanismo,
			Batas, Moralidad, Halaga ng Pamilya, Nasyonalismo at Estado, Humanismo, Sosyalismo, maging ang lipunan mismo at ang manipestong
			ito at iba pa; sa pamamagitan ng konsiderasyon ng nihilismo. Ang mga konseptong nabuo sa interaksyon ng tao ay hindi nagtataglay
			ng esensya; multo lamang ng isipan. Ang tawag na ito ay nagmula kay Stirner upang ilarawan ang mga aksyon ng mga institusyong ito
			na katulad sa mga multo. Ang mga ito ay hindi materyal, ngunit maaari pa ring makaapekto sa desisyon at reyalidad ng indibidwal.
			
			Ano ang spook? Ang spook ay hindi isang multo, hindi rin ispiya, at hindi rin ito katatakutan. Sa totoong pakahulugan, wala sa
			lahat ng lehitimong diksyunaryo ang kahulugan nito kahit na 163 na taon na ang lumipas simula nang sinimulang banggitin ito ni
			Max Stirner. Ang spook ay mga ideyang nilikha ng isip na walang basehan sa obhektibong reyalidad, multo ng isipan, guni-guni, at
			ilusyon; gaya ng presyo ng mga bilihin, halaga ng salapi, posesyon sa kalupaan o mga pag-aari, paghahari ng mga puti, lahat ng
			ideolohiya (at kahit ang manipestong ito; ngunit kailangan parin ito), kulto ng personalidad, moralidad, patakaran, at iba pa.
			Mawawala ba ang mga spook? Hindi, imposibleng mawala ito. Pero kahit hindi mawala ang spook sa isip ng mga indibidwal, maaari
			itong paliitin sa pamamagitan ng pagtanggi sa mga ideyang kumokontrol sa tao, at piliin lamang ang mga ideyang magkakaroon ng
			benepisyo, maaaring hindi lamang sa'yo, pati narin sa ibang tao. Ano ang mga hindi spook? Ang mga hindi spook ay mga bagay na
			mayroong basehan sa obhektibong reyalidad o yung mga bagay o pangyayari na totoong umiiral sa pisikal na mundo tulad ng
			siyentipikong obserbasyon na mayroong empirikal na paliwanag, mga bagay na mayroon pisikal na kaanyuan, kamalayan, ang reyalidad
			na aktwal na umiiral na wala sa kaibuturan ng paniniwala, atbp.
	
	2. The Communes
		- Communal Use, Not Ownership (A Critic)
			Taliwas sa pilosopiya ni Murray Bookchin, ang pag-aari ay isang ilusyon lamang at walang basehan sa obhektibong reyalidad, at
			resulta lamang din ito ng emosyonal na pag-akap sa konsepto ng pag-aari ng materyal o intelektwal man (basahin ang Ekonomika::
			Kabanata 1. "Ano ang Pag-aari?"). Nakasaad sa paksang iyon na ang "Tanging Pag-aari", na kung saan ang posesyon sa personal at
			laupain ay pawang multo lamang ng isipan, at gaya ng nabanggit, ang posesyon ay resulta lamang ng emosyon na nararamdaman ng
			tao kapag nakukuha niya ang materyal o intelektwal na entidad; kapag nahawakan niya ang mga ito ay, sa siyentipikong paliwanag,
			nababago ang kimika ng utak, i.e, magkakaroon siya ng neurokimikal na reaksyon sa utak upang maramdaman ang sabik na pagnanais
			na makuha ang isang bagay, sa kasong ito, para sa ari-arian. Ang dopamine ay nagdudulot ng pagnanais at paghahanap. Pinatataas
			din nito ang antas ng pagsusulsol at ang pag-uugaling nakadirekta sa layunin (narito ang link upang suportahan ang pahayag:
			https://news.berkeley.edu/2015/03/19/dopamine-inequality/, "Altering brain chemistry makes us more sensitive to inequality").
			
			Bakit Komyunal na paggamit at hindi pag-aari? Isang suhesyon lamang ito, maaari parin namang magkaroon ng posesyon ngunit ang
			pag-aari ay isang hipokritikal na uri ng posesyon (basahin ulit ang partikular na paksa ng Ekonomika:: Kabanata 1. "Ano ang
			Pag-aari?": "Hipokritikal na Pag-aari"). Ibig sabihin nito ay ang Komyun ay walang permanentent pag-aari ngunit ang mga materyal
			ay maaaring temporaryong mapasakanilang kamay hangga't ito ay nagbibigay sa kanila ng silbi, ngunit ang pag-aaring ito ay hindi
			talaga pag-aari ng sinoman, nandoon lang ang mga iyon para sa kapakanan ng paglilingkod. Ang pinaniniwalaan ng masa na pag-aari
			na kung saan ay mayroong katibayan—grasya lamang ng ligal na katha ang konseptong ito—ang bawat pag-aari ay mayroong katibayan
			sa pormang "batas", upang maaanking ang isang bagay, nagkakaroon lamang ng karapatan ang indibidwal dahil sa batas na isang
			multo ng isipan. Kung sino ang humahawak ng bagay ay sakanya napupunta ang bagay na iyon. Ang mga Europeo ay sinakop ang lupain
			ng (Amerika) upang mapasakanila iyon at ang mga materyal na benepisyo, ngunit lumagpas sila sa kanilang limitasyon ng, gumamit
			sila ng batas upang bigyang-katwiran ang pag-aangking ito. Pinalala nila ang kaabsurdohang konsepto ng pag-aari. Sa kasalukuyang
			panahon ay ganito rin ang nangyayari, hindi nawala ang absurdong konsepto, ang mga tao ay nag-aagawan ng lupain na parang ito ay
			mabibigyang-katwiran ang pag-aaking sa pamamagitan ng batas, at ibabase kung sino ang "naunang" nakaapak sa lupain. Sumobra ang
			pagroromansa sa konsepto ng pag-aari.
			
			Ang komyunal na pag-aari ay maaaring pabulaanan dahil hindi umiiral ang ganoong kosepto, kahit na nabanggit ang komyun, hindi
			rin umiiral ang komyun sa obhektibong reyalidad, ang interaksyon ng bawat indibidwal na ito ay pansamantala lamang at hindi sila
			iisang grupo o nakapirmeng grupo upang matawag na komyun, kahit na sabihing sila ay nagbabahagi ng mga bagay-bagay na magkakatulad,
			ngunit sa kabila nito, tawagin nalang din itong isang grupo (base sa pisikal na distansya sa isa't isa) upang magkaroon parin ng
			komunikasyon ang nais ipaliwanag. Sa katotohanan, kamalayan lamang ang pag-aari ng indibidwal, ang pag-aangkin ng ibang materyal
			ay resulta lamang ng kumplikadong reaksyon ng emosyon sa mga sirkumstansya. Hindi matibay na magiging pag-aari ng mga indibidwal
			ang mga materyal, ngunit ang mga ito ay mayroong mga paggagamitan para sila ay magpatuloy sa buhay. Ang implikasyon lamang nito ay
			magkakaroon ng ugat ng absurdong pag-aangkin, hindi ito maiiwasan, ngunit maaaring makontrol sa pamamagitan ng anihilasyon. Ang
			pagtaliwas sa pag-aangkin ng kolektibismo at indibidwalismo ay daan upang mawala ang pwersa ng emosyon, mangyayari lamang ito sa
			pamamagitan ng pakikipagsalo. Tungkol naman sa personal na benepisyo ng mga kagamitan kung saan ay nagkakaroon ng indibidwal na
			pagiging pribado ang indibidwal, maaaring itong matagpuan sa paksang nabanggit, ang Hipokritikal na Pag-aari.
	
	3. The Ooga Booga Tribes
		Ang mga tribong ito ang magsisilbing proteksyon sa panlabas na radyos mula sa mga mapangsalakay na nilalang, bumabalot sa nakahiwalay na
		kusang-gumaganang sistema, na tila proteksyon sa panlabas na bahagi ng otonomiyang lugar. Ngunit hindi naman kinakailangang magkaroon ng
		tribo ang otonomiyang lugar, sa kadahilanang nakaplano sa manipestong ito ang implementasyon ng teknolohikal na otomasyon, pero kahit
		na ganoon ay mayroon parin silang benepisyo, i.e., sa pagpananggala ng sentrong bahagi ng otonomiyang lugar kung ito ay nakapwesto sa
		bukirin o sa magubat na lugar, nang sa gayo'y magkaroon ng paunang proteksyon ang sentro ng lugar at para narin makatanggap ang mga
		katutubo ng mga benepisyo mula dito (i.e., makakain; at kung papayag sila: damit, kalinisan, at edukasyon). Ang benepisyo na makukuha ng
		otonomiyang lugar mula sa mga tribo ay ang kanilang lakas ng katawan, ang kanilang lakas ng ay makatutulong sa pagtatayo ng makinarya ng
		unyon, ito ay boluntaryong pakikikapwa at hindi pwersahan. At sa sentro ng otonomiyang lugar ay maaaring magkaroon ng koneksyon ang mga
		tribo sa panlabas na bahagi, sila at ang otonomiyang lugar ay mutwal na magkarelasyon. Ang interaksyon ng mga tribo sa sentrong bahagi ay
		pahalang, maaari silang makipag-halubilo sa mga indibidwal nang hindi sila binibigyan ng klase, ang mga indibidwal sa lugar na ito ay bukas
		sa kahit na sinoman at hindi humihiwalay sa mga tao, bagkus humihiwalay lamang sila sa mga ideolohiyang kumokontrol sa tao, at kung
		sakaling kinokontrol ng delikadong multo ang tao ay maaaring palayuin ang taong minulto roon, ang kahit sinong tao ay maaaring magkaroon
		ng koneksyon sa sentrong bahagi ng lugar maliban na lamang sa mga indibidwal na nalason ng indoktrinasyon. Ang mga tribo ay maaari pa
		ngunit ang mga minulto ay mukhang imposibleng magtagal roon dahil sa pangamba sa banta ng kanilang multo na pumepeste sa isip.
	
	4. Syndicalist Union
		- Unionised Market in the Autonomous Zones
			Sa panahon ng pag-usbong ng otonomiyang lugar, ang mga sindikatong unyon ng mangangalakal, na mayroong layunin na palayain ang
			mga manggagawa mula sa pang-aalipin ng trabaho, at naghahangad na itatag ang otonomiyang lugar nang boluntaryo, sa pamamagitan ng
			pagtatayo ng merkado na magsisilbing pansamantalang ekonomiya na sumusuporta sa estado at kapitalismo (maaari itong ituring na
			bawas na kapitalismo, basahin ang paksa ng Ekonomika:: Kabanata 3. Malayang Merkado ng Anarkismo: Agorismo: Bawas na Kapitalismo).
			Gagawing daan ang Unyon ng mga Sindikato upang pondohan ang mga pangangailangan sa pagtatatag ng bawat otonomiyang lugar. Ang mga
			sindikatong ito ay marahil na nakasentro sa kolektibisasyon ng mga negosyo sa lahat ng industriya at pagbuwag ng konsepto ng
			relasyong amo–empleyado. Ngunit kinakailangan din ang unyong ito upang itatag ang mga de-makinang lugar, at ang unyon ng mga
			sindikalista ang makapagpupundar ng malaking pursyento ng otonomiyang lugar. Ang pagpopondo ng unyon ay boluntaryo para sa
			boluntaryong pagtatayo ng lugar, na ookupahan ng mga boluntaryong nakikipagkapwa. Ang temporarytong unyon ng sindikalista ang isa
			sa mga magbibigay daan upang makipag-ugnayan ang mga otonomiyang lugar sa kapitalistang umaangkin ng mga mapagkukunang materyal.
			Ang temporaryong unyon ng mga sindikalista sa otonomiyang lugar ay magkakaroon ng malaking kontribusyon bukod sa ibang pang mga
			nagsasagawa ng ekonomiyang aktibidad doon. Pero bukod naman sa mga sindikalista, kung pagsasamahin ang lahat ng sumang-ayon na
			boluntaryong popondohan ang bawat ipupundar na otonomiyang lugar ay desisyon ng higit sa isang indibidwal, ang mga pinagkukunan
			ay sama-samang kontribusyon ng mga indibidwal.
		
		- Relation with Freemen
			Ang mga sindikalistang indibidwal (na mayroong) layunin na magtayo sa otonomiyang lugar ay maaaring maimpluwensyahan din ng mga
			malayang isip na umookupa sa mga lugar na iyon. Sa interaksyon ng mga sindikalista sa mga malayang indibidwal, sa pamamagitan ng
			malayang pakikipagsalamuha, o yung interaksyon na kung saan ay bukas ang isip at walang kinikilingang bias, ay magkakaroon ng
			malaking tiyansa na ang mga sindikalista na tumatag ang relasyon sa mga malayang isip. Ang mga sindikalista ay nasa absurdong
			konsepto ng klasipikasyon ng kinabibilangan, maaaring ang mga sindikalistang ito ay buksan din ang kanilang isipan upang sila ay
			malinawagan. Ang mga sindikalista ng otonomiyang lugar ay inaasahang magkakaroon ng relasyon sa mga malayang isip, o maaaring
			mayroon ding iilan sa kanila na lumalaya sa umpisa pa lamang. Sa pagiging malayang indibidwal, hindi magtatagal ay maglalaho rin
			ang unyon ng mangangalakal sa pag-unlad ng otonomiyang lugar na kanilang pinundar. Sila ay hindi na maituturing na sindikalista
			kapag inalis ang elyenasyon na dulot ng mga konsepto ng klasipikasyon. Ang paghahangad na lumaya ay magsisimula sa sarili. Kung
			ang malayang pakikisalamuha ay magbibigay daan upang mapalinang ang isipan, ang paglinang ng isipan ay magbibigay sa kanila ng
			kakayahan na magpalaya sa kanilang isipan mula sa mga konsepto na nagmumulto sa kanila.
	
	5. The Free Men
		- Characteristics
			Mga malayang katauhan ang katawagan sa kanila, o mga malayang isip, ang mga indibidwal na ito ay bukas ang isip sa malawak at
			kumplikadong bagay, mayroong layunin na tuklasin ang mga ideya o pilosopiyang higit pa sa pag-unawa ng karamihan sa tao, sila ay
			nabubuhay na may pananaw sa intelektwalismo, at higit pa, sila ang magiging utak ng pagsulong ng teknolohikal na progreso, at
			pagpapabilis ng pananaliksik upang mas uminam ang pakinabang ng otonomiyang lugar. Ang mga malayang isip ay kahit sinong bukas
			sa kahit anong bagay at kapag dumating na sila sa puntong lumawak na ang kanilang kaisipan at kakayahan ay sila ay maaaring
			maging polymath at multipotentialite. Kahit sino ay maaaring maging malayang tao, talaga, sinasabi kong lahat ng tao ay maaaring
			maging malayang isip. Ang pagiging malaya ay nasa pagkilos, kung nanaisin magkaroon ng interes sa mga intelektwal na bagay-bagay
			ay maaaring maisagawa hangga't napagtatanto ng indibidwal na siya ay mayroong potensyal na makamit ang malayang pag-iisip at
			nakukuntento siya sa kanyang mga ginagawa; ang maging rasyonal; maging bukas sa lahat ng bagay sa pamamagitan ng pagkakaroon ng
			muwang sa lahat; ang pagtatanong at pagsagot ng sariling katanungan; at patuloy na paglaya ng isip sa malalim na pag-unawa.
			
			Taliwas sa modernidad, ang modernidad ay wala sa bokabularyo ng mga indibidwal na ito dahil sila ay mga malayang isip na walang
			pinapanigang mga pamantayan na sumisira ng kalayaan, sila ay pumapanday ng ideya na hindi umiral sa nakaraan at kasalukuyan—
			kundi sa hinaharap sa pamamagitan ng pagtaliwas sa pamantayan—upang ang hinaharap ay magkaroon ng madaling mapansing pagbabago. 
			At taliwas din sa tradisyon, kailanma'y hindi magiging tradisyonal ang mga ito, ang tradisyonal na pamamaraan ng pag-iisip ay
			ang sisira sa pagiging malaya ng kanilang isip—tulad ng modernidad na kinukulong ng mga modernong pamantayan ang masa—sila ay
			maaaring makulong din sa pamantayan ng tradisyon. Ang mga malayang isip ay nasa kani-kanilang paraan at istilo ng pag-iisip, at
			kung ang kanilang desisyon ay kinulong sa pamantayan na magpapasunod sa kanila batay sa norm ng espesipikong konsensus na
			pananaw, handa silang ilayo ang sarili sapagkat ang mga malayang isip ay gaya ng mga egoista na walang pinapanigang nakapirming
			ideya, at kung mayroon man ay dapat walang panigan sa mga ito; lalaya sila hanggang makapag-isip muli sila sa labas ng kahon.
			Kung hindi sila moderno at hindi rin tradisyonal, ano sila? Sila ay mga postmoderno! Mga malayang isip ng hinaharap.
			
			Ang mga indibidwal na ito ay aking naobserbang nagtataglay ng pagiging autodidaktiko, ibig sabihin ay sa pagiging bukas nila sa
			maraming bagay ay mayroong pagkagawing matuto sa mga hindi sakop ng kaalaman ng iba, sila ay natututo sa kani-kanilang sariling
			pamamaraan. Ang pagiging autodidaktiko ay susi upang makamit ang pagkakaroon kaalaman at kasanayan sa maraming bagay, sa tuwing
			tinuturuan nila ang kanilang sarili na maging edukado sa sarili nila ay doon din nahahasa ang kanilang potensyal na makamit ang
			pagma-master ng espesipikong paksa o larangan ng interes na iinaral nang mag-isa. Hindi rin sila magkakaroon kasanayan sa mga
			kasanayan ng iba kung hindi nila tinuturuan ang kanilang sarili na matutunan ang mga ito nang puspusan at malaliman. At hindi
			lamang pagkatuto ng kaalaman ang sinasagawa ng mga indibidwal na ito, sila ay nagsasanay sa paghasa ng kanilang kasanayan sa
			analitiko, lohika, argumento, matematika, pangangatuwiran, at iba pa; at higit pa riyan, maaaring ibuhos pa nila ang kanilang
			potensyal sa pagsasanay sa mga aktibidad tulad ng artistikong pagpipinta, o anumang iba pang mga sining at panitikan tulad ng
			paggawa ng meme, pag-aakda ng tula, paggawa ng balita, pagdidisenyo ng grapiko; sa pag-eksperimento sa laboratoryo, o anomang
			iba pang mga eksperimento tulad ng sa computer engineering, kemikal na engineering, genetic engineering, software programing,
			machine learning engineering, at napakaraming mga gawaing panteknikal. Lahat ay aaralin nila na parang wala ng bukas. Ang
			pagiging autodidaktiko ay walang limitasyon hangga't nakakamit ng bawat indibidwal ang edukasyong kanilang pinili na nagbibigay
			ng hangarin at maraming posibilidad. Ito talaga ang nagbibigay esensya sa kung ano ang itinuturing na malayang katauhan.
			
			Sila ay pinaka kinakailangan sa pagtatatag ng otonomiyang lugar, dahil inaasahan talagang sila ay mayroong kakayahang mawakasan
			ang mga isyu ng mundo at malagpasan ang mga sularing dadaan sa kanila. Ang mga malayang isip ay kabaliktaran ng mga taong walang
			kakayahang magkaroon ng muwang sa paligid at madalian lamang mapasunod ng sistema nang walang pag-aalinlangan, habang ang mga
			malayang isip ay bumubutas sa mga hadlang sa kaisipan upang sila'y lumaya nang lumaya hanggang makamit ang kalayaan ng isip.
			Marahil na likas ang rebelyon ng mga indibidwal ma ito dahil sila ay mayroong nalalaman sa totoong takbo ng mundo na hindi
			nakikita ng iba, kaya't pinipili na lamang nilang magrebelde sa mga tao, siguro sa paraan ng pagmulat ng isipan ng iba ang
			kanilang istilo ng rebelyon; subalit ang kanilang rebelyon ay hindi nararamdaman ng masa sa kadahilanang mahina ang kanilang
			impluwensya at ito ang nakakalungkot na sitwasyong nararanasan ng mga taong gaya nila. Kung sinasabi ng nakararami o sila rin
			na ang mga liberal na ang pinaka bukas ang isip sa mga bagay-bagay na patungkol sa paglaya ng tao, pero maiba naman, marahil na
			sila ay nagsasabi ng totoo ngunit iyon ay hindi sapat na patunay sa kadahilanang sila ay liberal lamang resulta ng kanilang mga
			bias sa mga kulturang kanilang kinupkop at mga paniniwala sa mga konseptong tinatawag nilang "solusyon" na lumalabas na resulta
			lamang din ng kanilang bias; makikita lamang nila ang kanilang dapat na gustong makita at tatanggihan ang mga tumaliwas sa
			kanilang mga paniniwala at mga layunin na magdudulot ng hindi pagkaka pantay-pantay na kalayaan.
			
			Ang mga malayang isip ay higit pa sa konsepto ng liberalismo—sila ay mga ganap na lumalaya—sila ay nasa labas ng lahat na tulad
			din ng mga egoista na mismong labas sa espektro ng pulitika at ekonomika, labas din sila sa mga pamantayan ng nosyon ng lipunan;
			sa kanilang pagtiwalag sa modernong sibilisasyon ng tao; ang iba naman ay lumalampas sa kanilang pansariling paglaya
			sa pamamagitan ng agresibong paninindigan at patuloy na pagtanggi sa mga bagay na nagdudulot ng korapsyon sa isip ng masa; sa
			pamamamagitan ng paghasa ng kanilang isipan sa pagrarason. Ang kanilang reyalidad ay lumalaya sa mga posibilidad na kanilang
			mapagtanto. Kung ang mga liberal ay nangangailangan ng permiso ng otoridad "upang" ang kanilang kalayaan ay maisakatuparan, ang
			mga malayang isip (at mga egoista) ay direktang kinakamit ang kalayaan nang walang kahirap-hirap, sa aktibong pagrerebelde gamit
			ang kritikal na isipan, idinadaan nila sa pagbutas ng mga hadlang sa kaisipan ang paraan ng kanilang paglaya. Hindi kinakailangan
			ng pahintulot ang paglaya ng kahit sino, ang layunin ng mga malayang isip ay taliwas sa layunin ng mga liberal. Sa isinaysay na
			halimbawa sa talata bago ito, ang liberalismo ay hindi naman ganoon kalaya sa kadahilanang ang mga indibidwal na ito ay kulong
			parin sa mga ideya na hindi naman talaga nagpapalaya sa indibidwal. Hindi malaya ang indibidwal hangga't nariyan ang posesyon ng
			mga nakapirming ideya tulad ng otoritarismo at iba pa, at hindi naman sila ganoon ka-progresibo taliwas sa sinasabi ng medya, o
			nasa puntong hindi naman magdudulot ng malaking pagbabago ang kanilang ideyolohiya sapagkat pinalala lamang ang kondisyon ng tao.
			Ang liberalismo ay isang bitag ng pag-iisip, na humaharang sa totoong liberasyon sa pagpapanatili ng tradisyon at modernidad, at
			hindi nakatungo sa totoong liberasyon sapagkat sinasapawan lamang ng piling nosyon na sinasabing "kalayaan". Sa kabila nito, ang
			mga malayang isip ay nagrarason upang lumaya—taliwas sa mga bulag na tagasunod ng liberalismo—hindi lamang nagrarason upang ang
			absurdong konsepto ay maglaho at mawalan ng patutunguhan ang pekeng kalayaan, nagrarason sila upang maintindihan ang reyalidad.
			
			Sa kasalukuyang mundo ay mayroong tensyon sa pagitan ng mga indibidwal na mayroong magkakaibang pananaw tungkol sa diyos. Kung
			ang mga Ateista ay nagpapakita ng kawalan ng paniniwala sa pagkakaroon ng diyos, ang mga Teista naman ay mayroong paniniwala sa
			pagkakaroon ng isang pinakamataas na nilalang o diyos, ang mga Agnostiko naman ay wala sa pagitan ng panig ng ateismo at teismo,
			iginiit ng mga agnostiko na imposibleng malaman ng mga tao ang anumang bagay tungkol sa kung paano nilikha ang sansinukob at kung
			mayroon nga ba talagang pinakamataas na nilalang o wala, habang ang mga malayang tao, ang mga natatanging indibidwal, ay gagawa
			muna ng hakbang upang maiwasang mahulog sa butas ng pagrarason ng tao. Hindi agad nahuhulog ang mga malayang tao sa mga patibong
			na mga konklusyon, bagkus ay kinikwestyon muna nila ang lahat doktrinang pinaniniwalaan. Ang mga konsepto tulad ng agnostisismo,
			ateismo at teismo ay mga dilemma lamang at ang mga tumanggap ng kahit alin sa mga dilemmang ito ay mayroong mataas na potensyal
			na mabulag sa pagtuklas ng pangwakas na reyalidad. Sila ay mistulang nakulong sa kanilang piniling salaming akwaryum, ang liwanag
			ay sa loob lamang nagmumula, at kapag ang sila ay tumingin sa salamin ay repleksyon lamang ng reyalidad na gusto nilang makita
			ang kanilang makikita. Isang panlilinlang sa sarili ang pumili ng doktrina na magbibigay sa kanila ng bulag na mga konklusyon.
			
			Walang ibang kagustuhan ang mga lumalayang indibidwal kundi lumaya sa mga konsepto na kumukulong sa reyalidad na nilikha ng isip.
			Paglaya mula sa malawakang kulto ng personalidad, kontrol, at delusyon. Panatisismo, sa kasalukuyang mundo ay laganap ang ugaling
			ito na kung saan ay ang mga indibidwal ay mayroong labis na paghanga sa mga naglipanang doktrina at kulto ng personalidad. Ang
			mga tao ay masyadong panatiko sa kanilang mga bulag na doktrina at kulto ng personalidad.  Ang kanilang pagkabulag sa labis na
			pagkapit sa mga konsepto ang kumukulong sa kanilang nakikitang reyalidad. Ang konsensus na reyalidad ay tumutukoy sa mga
			napagkasunduang konsepto ng reyalidad o kultura o grupo na pinaniniwalaan ng mga tao na pawang totoo, kadalasang nakabatay sa
			kanilang mga karaniwang karanasan na pinaniniwalaan nila; ang sinomang hindi sumang-ayon sa partikular na reyalidad ay tinuturing
			nilang nasa labas ng (kanilang nakikitang) mundo. Ang mga reyalidad ng tao ay malayo sa reyalidad na mahirap malaman. Minsan ang
			mga konsensus na reyalidad ay mayroong lider na kanilang tinatanggap, umaakto rin itong isang kulto ng personalidad. Ang mga
			tagasunod naman ay tinuturing ang kanilang lider bilang bayani, ang mga tagasunod ay handang maging alipin ng kasunduang ito.
			Ang akala nila'y sila ang kumokontrol sa mga ideya, ngunit lumalabas na ang ideya ang kumokontrol sa kanilang isipan. Ang lider
			at mga tagasunod ay nagkaroon lamang ng relasyon dahil sa ideyang kumokontrol sa kanilang dalawa, pareho silang bulag at tanging
			sa manipulasyon lamang sila nagkakaroon ng pagkakaunawaan, sa pagbabahagi ng parehong ideyolohiya ay nagbubuklod ang bawat isa—
			isang kompormidad—na handang lumuhod sa doktrinang kanilang sinasamba. Walang pagkwekwestyon at pagdududa. Ngunit mawawakasan din
			ang patibong ng reyalidad kapag lumaya ang isip ng indibidwal sa lahat ng impluwensya, ang mga rebeldeng dudoso sa kanilang ay
			paniguradong mauuna sa layuning ito. Hindi lamang sila rebelde, sila rin ay mga bagabundo na mayroong angking lakas ng isip. Ang
			ugali ng mga bagabundong ito na tinukoy din ni Stirner, pakahulugan sa ibang pangungusap, "Sa halip na mapirme sa primitibong
			pamilya na pinanghahawakan ang mga pangkaraniwang opinyon, sa halip na tanggapin ang nagbibigay ng kaginhawahan sa libo-libong
			henerasyon, na tinuturing na hindi mapabubulaanang katotohanan, Lumalagpas sila sa lahat ng hangganan ng tradisyon, (modernismo,
			dogmatismo, delusyon) at maging mabangis sa kanilang walang humpay na pagpuna at simarong kahibangan sa pagdududa. Liberasyon
			mula sa anomang humaharang sa kalayaan ng indibidwal, hindi ng iba kundi nila, mga indibidwal na walang sinasantong iba kundi ang
			pagtupad lamang ng pansariling kamalayan; walang materyal, walang kulto ng personalidad, walang multo ng isipan.
		
		- Countering Social Alienation
			Upang makontra ang elyenasyon ng pakikisosyal, unang alisin ang mga nosyon ng lipunan at bumuo ng isang unyon ng mga Egoistang
			mayroong katangian, o layunin na maging "polymath". Sino ang mga Egoista? Kahit sino, maaaring ikaw din. Ang mga polymath na ito
			ay dapat na maka-impluwensya sa bawat isa upang lubos na mapainam ang kanilang mga katangian at nakatagong potensyal, sila ay mga
			Mastermind na Malayang Isip, na silang mayroong malay na Egoista rin. Habang umuunlad ang kanilang kamalayan, ang pag-impluwensya
			sa masa naman ang kanilang susunod na gagawin. Ang iba pang mastermind ay nakikipag-impluwensya sa bawat isa. Kapag ang lahat ng
			naimpluwensyahan ay nasa katayuan na ng polymathy, ang mga indibidwal ay hindi na magkakaroon ng pagkakaiba at hindi rin magiging
			magkakapareho. Ito ay maaaring makabalighuan, pero dapat sumang-ayon din ang bawat isa na ang pagdududa sa epistemolohiya ay
			isasagawa sa bawat interaksyon sa mga konsepto at ideya—isang pamamaraan ng Postmodernong Transendensya ng manipestong ito—ang
			pagkwestyon at anihilasyon ng mga inaakalang reyalidad. Ang layunin ng mga mastermind bukod sa pagpapalawak ng isip ay maging
			kritikal sa hinahawakang reyalidad, ang pinainiwalaang reyalidad ng tao ay konsensus na reyalidad lamang, ito uri ng reyalidad na
			tinatanggap lamang sa pakikipagkapwang kasunduan. Ang mga intelektwal na bagabundo, ang mga Egoista, na mastermind ay handang
			magrebelde kontra sa mga ganitong popular na paniniwala. Ang paggising ng mga indibidwal na minumulto ay ang pagkawala ng matagal
			nang nangyayaring elyenasyon. Ang patuloy na pagsabotahe ng mga paniniwala ng masa ay magreresulta ng paglaya ng mga indibidwal
			na dating nakulong sa bulag na paniniwala. Ang mga hindi malayang isip ay lalaya.
			
			Ang pagkawala ng elyenasyon ay magreresulta rin ng pagkawala ng pagkapit sa mga konseptong kinokonsiderang mga multo ng isipan.
			Kasabay na mabubuwag ang mga istrukturang sosyal sapagkat ang mga ito ay mga konsepto lamang din na walang obhektibong pundasyon.
			Hindi na mangyayari ang elyenasyon kung wala ng istrukturang sosyal na humihiwalay sa tao, na pumipinsala sa kalayaan ng isang
			indibidwal at kalayaan ng kaniyang kamalayan. Ang mga multo ng isipan ay mababawasan at maaapektuhan nito ang pundasyon ng
			elyenadong pakikipagkapwa, magreresulta ng malayang asosasyon ang pagkawala ng istrukturang sosyal na nagdudulot ng elyenasyon.
			Ano ang kasunod ng paglaya ng isipan mula sa mga multo? Ang pagkabukas ng isipan sa mga bagong bagay na hindi naranasan noong
			nasa impluwensya pa ng mga hadlang sa kaisipan. Bilang pagpapatuloy ng paglaya ng isipan ng isang indibidwal, hindi maiiwasan ang
			rebelyon, rebelyon bilang pagtugon sa mga kaalaman na tinatratong reyalidad. Sa lahat lahat, walang lipunan, walang organisasyon
			ng mga doktrina, walang mga kilusan, at walang malawakang manipulasyon. Sa kasalukuyang sibilisasyon ay umiiral ang mga kilalang
			pamantayan ng pag-uugali ng tao upang magkaroon ng matatag na estado ng kompormidad. Ngunit kung mawawala ang mga konsepto na
			nagdudulot ng elyenasyon tulad ng propesyonalismo (kilala bilang klasismong bias), gang, hirarkiya, lipunan (bilang organisasyon
			na mula sa kompormidad ng bulag na masa), at iba pang mga multo. Dadating ang panahon na mararanasan nila sa yugtong ito ang
			tunay na esensya ng pagiging malaya, binabago ng paglaya ng kamalayan ang kanilang pagtanaw sa reyalidad, wala ng konsensus na
			reyalidad, ang nosyon ng lipunan at lahat ng nosyong minumulto ay maglalaho. Mag-iiba ang pag-iisip ng bawat isa ngunit hindi
			kailanma'y hindi magbabago ang kanilang pagiging natatangi (Unik), lalaya sila mula sa gapos ng masa, at ang masa ay kakalas
			bilang mga indibidwal na independiente mag-isip, na mayroong malayang pag-iisip. Ang balak ng mga Mastermind ay daigin ang
			kamalayan ng masa, sa pamamagitan ng agresibong direktang pagkilos ay mas mapapadali ang paglaya ng iba.
	
	6. Clarifications (for the intention to combine all)
		Sa interkoneksyon ng magkakaibang katangian ng mga indibidwal sa otonomiyang lugar ay magiging bukas ang kanilang isip: ang mga egoista,
		komyun, ooga booga, sindikalista, malayang isip, at iba pa—na mga konsepto lamang ng klasipikasyon o mga multo ng isipan—ay inaasahang
		mawawala na ang mga ito at ang kanilang papel sa huling hantungan ng kanilang "adhetibo". Hindi na magkakaroon ng pagkakaiba ang bawat
		isa sa kapwa, sila ay mga unyon na lumalaya pa lamang sa klasipikasyon, sila ay mawawalan ng katawagan bukod na lamang sa pagiging
		"malayang isip" na mayroong layunin na lumaya pa. Ang lahat ng indibidwal ay maghahalo ng bawat piraso ng kaisipan sa pamamagitan ng
		pakikipag-ugnayan ng kamalayan nang mayroong pagtutugunan hanggang ang mga konsepto ng pag-uuri ng isang indibidwal ay hindi maaaring
		maiisip dahil sila ay naging "malayang isip". Malinaw ang nakasaad na iisa lamang ang layunin ng manipesto sa liberasyon ng indibidwal,
		yun ay unti-unting buwagin ang mga konsepto ng sosyalisasyon na nagdudulot ng elyensayon sa bawat isang indibidwal. Ang kahit sino ay
		maaaring maging malayang isip, hindi na mahalaga ang absurdong paniniwala ng indibidwal, at ang mga lumalayang isip ay maaaring maging
		mas kritikal pa mag-isip, magiging posible lamang ang patuloy na paglaya ng isip sa pakikipagtugunan sa kapwang malayang isip. Ang mga
		aktibidad ng pakikipagtugunan sa layunin na lumaya ang kamalayan ng isang indibidwal ay isang imitasyon ng rebelyon. Sa umpisa ng
		pagtatatag ng otonomiya ay sila ay umaakto pang absurdo, ngunit kapag sila ay naimpluwensyahan na ng mga malayang isip ay unti-unting
		mawawala ang kanilang paniniwala sa mga multo ng isipan. Kung mangyayari ang transisyong ito, ang huling hantungtan ng mga indibidwal ay
		maaaring maging higit pa sa naglalakad na ensiklopedya at mastermind, yung ay pagiging malaya lamang. Malaya sa institusyonalisasyon, sa
		normatibong kompormidad, delusyon ng masa, kulto ng doktrina, at kulto ng personalidad.

Objectives:
	I. Establish Autonomous Zone
		Bago simulan ang lahat, dapat munang mag-organisa ang bawat indibidwal na lalahok. Bumuo ng desentralisadong network sa personal o online,
		sumunod ang pagplaplano ng mga susunod na gagawing hakbang upang makapagtayo ng otonomiyang lugar. Palaguin ang bilang ng mga lalahok sa
		organisadong network at bumuo ng bagong ng pwersa ng mga indibidwal sa pakahulugang intelektwal. Paigtingin ang pwersa ng isip sa pagdami
		ng lumalahok sa network. At kapag naisagawa ang mga ito nang maayos, maghanap ng mga lugar na ookupahan, maaaring maging permanente o
		temporaryo ang paglalagihang lugar na makokompromiso. Kung aling network ang mayroong sapat na bilang o malakas na pwersang intelektwal
		ay iyon ang maaaring magtagumpay sa pagpapanatili ng pag-iral ng malayang teritoryo sa mahabang panahon. At kung sakaling maglalaho man
		ang otonomiyang lugar ay paniguradong mayroong panibagong uusbong. Ang permanente sa mundo ay temporaryo, pero ang tanging makapagpapanatili
		ng mga otonomiyang lugar ay mismong mga indibidwal na dumedepensa, bumubukod, at sumusulong para sa kani-kanilang kasarinlan.
	
	II. Build Technologies Within It
		Gawin nating halimbawa ang bukas na laboratoryo ng teknolohiya. Pero anong uri ng teknolohiya ang maaaring unang gawin doon? Nakadepende
		ito sa mga kagamitan, pangangailangan, at kakayahan ng mga indibidwal na umookupa sa naturang lugar; mula sa mga nahahawakan hanggang sa
		naglalakihang porma ng mga sistemang elektronik at elektrikal na magbibigay pakinabang; pati na rin ang mga biyolohikal na organismo na
		gumagawa ng sintetikong materyal; nanoteknolohiyang nagreresulta ng malaking benebisyo. Sa proseso ng paglikha ay kinakailangan ng
		kasanayan at kaalaman sa paggawa, pero hindi lamang sa pagbuo umiikot ang proseso dito—ang pagbuo ay mayroong kasabay na pag-imbento—at
		sa pag-imbento nakagagawa ng mga bagong bagay at ito ay isang uri ng pagbuo nang pasulong. At saan naman kukuha ng mga materyales ang
		nagpapanatili ng otonomiyang lugar? Maraming paraan upang magkaroon ng materyales na mapagkukunan mula sa kalakalan hanggang sa
		modernong palitan.
		
		Ito ang mga maaaring pagkunan:
		- Free-Market Anarchism
			Tinatawag na Left-Wing Market Anarchism ang bukas pamilihan kung saan maaaring magbigayan at magpalitan ng mga kagamitan nang
			hindi gumagamit ng salapi at anomang striktong kasunduhan ng pakikipagpalitan, ang pamamaraan dito ay maaaring maghandog lamang
			ng produkto sa pamilihan nang walang kapalit o maaari namang mayroon kapalit. Barter Trading ang alternatibo sa Left-Wing Market
			Anarchism kung saan ang mga serbisyo at produkto ay produkto sa produktong pakikipagpalitan.
		- Recycling Scrap
			Kung nais na makonserba ang pagkukunan ng materyales at ang mga teknolohiya ay hindi kinakailangang mataas na kalidad, maaaring
			gamitin muli ang mga parte ng produktong may espesipikong paggagamitan. Sa katunayan, ito ay hindi gaanong malinis na paraan
			kasi gumagamit din ito ng mga materyal na sanhi ng polusyon gaya ng mga wala ng pakinabang na parte ng lumang circuit board, at
			bahagi ng mga aparato na wala talagang alternatibong pakinabang; maliban na lamang sa metal, recyclable na kemikal, kristal at
			iba pang mga materyal maaari pang magamit muli.
		- Accepting Donations
			Donasyon mula sa kahit na sinoman mula sa suporta ng Estado at kahit sa mga indibidwal. Maaaring tumanggap ng materyales o sa
			anomang paraan at porma, ang inaasahan lamang ay ang materyal na magiging sangkap sa bubuo ng makabagong espasyo sa mundo. Ang
			donasyong malilikom ay dapat na walang taling nakasabit, tanging matapat na pagbibigayan lamang. 
		- Union Syndicate Fundings
			Ang pagpopondo ng mga sindikalista ay hindi sapilitan ngunit kinakailangan. Dahil sila lamang ang mayroong kakayahan na magpondo
			ng salaping "fiat" na magagamit sa malawakang transaksyon, sa pagbili ng mga kasangkapan. Ngunit ito'y magiging temporaryo
			lamang kung sakaling naging matatag na ang itinayong otonomiyang lugar at mangangailangan lamang muli sa oras ng pangangailangan.
		- Seize Commodities
			Ito ay mayroong pagka-agresibo ngunit limitado lamang ito sa maraming sirkumstansya. Kakailanganin lamang itong isagawa kung ang
			mismong inaagawan ng mga materyales ay "magnanakaw" din mismo—ibig sabihin nito—halimbawa, ang mga korporasyong nagmimina ng mga
			mineral at deposito na ginagamit ang batas upang gawing interes ang kalikasan para sa eksploytasyon.
		
		Ang pagkukunan ng mga materyales na nabanggit sa itaas ay sa ganoon na paraan lamang makakalikom ng materyal; ang para sa pondo naman ay
		magmumula sa unyon ng mga sindikalista na tulong panggabay lamang sa pagtatatag ng mga teknolohiya sa otonomiyang lugar. Sa mga paraang
		ito magiging posible ang pagkukunan ng mga kasangkapan na magagamit sa pagbuo ng sistemang mekanikal, elektrikal, kimikal, at iba pa.
	
	III. Implement Automation
		Teknolohikal na otomasyon ang magsisilbing suporta sa unyon at sa napapaligiran nito, inaasahan talagang mahihirapan ang mga indibidwal
		sa otonomiyang lugar kung walang otomasyon. Dahil mahirap gawin ang lahat ng manu-mano, at ang implementasyon ng otomasyon lamang ang
		makapagpapadali ng mga gawain, halimbawa ang pagtanim at pag-ani ng mga halaman sa vertical farm, sistema ng katubigan, mga biyolohikang
		pagsasaliksik, produksyon ng sintetikong gamot, at higit pa. Mainam na bumuo rin ng makina ng replikasyon, na kung saan ang makina ng
		otomasyon ay mayroong sariling makina na tagapag-parami nito, at ang mga nireplikang makina ay ipamamahagi sa mga otonomiyang lugar na
		nangangailangan nito. Ang pagpaparami ng makinang pang-otomasyon ay isang otomasyon na nagbibigay-daan upang maging ganap na otomatiko
		ang lahat nang hindi naglalaan nang walang hirap. Ang otomasyon ang pinaka-pokus ng FFTALSA manifesto, sa pag-asang mapadali nito ang mga
		mahirap na gawain, sa pagwawakas ng konsepto ng trabaho; at higit sa lahat, ang katapusan ng krisis at artipisyal na kakulangan ng suplay
		sa ilalim ng kapitalismo at balikong tinatahak ng Estadong sosyalismo.
	
	IV. Improvements and Advancements
		Upang mangyari ang transisyon ng mga kasalukuyang teknolohiya tungo sa teknolohikal na panghinaharap ay kinakailangang dumaan ang lahat
		sa agresibong pagsasaayos; at higit pa roon, ang pagsulong ng mga indibidwal na nagdedebelop, nag-iimbento at maramihang nagproproduksyon.
		Sa pagsulong magagawa ang mga bagong bagay, at ang mga agresibong hakbang ang siyang magbibigay ng paabanteng progreso na magreresulta
		ng malaking pagbabago sa mundo. Hindi lamang sa pagsasaayos maaaring umikot ang otonomiyang lugar, kinakailangan din nito ng mabilisang
		hakbang ng pagsasaayos. Isang halimbawa, ang mga lumang kagamitan ay dadaan sa pagkukumpuni ngunit magkakaroon ng pag-upgrade—hindi lamang
		basta ganito—agresibong gagawin ito ng mga dalubhasa at baguhang indibidwal sa pamamagitan ng pamamaraang open-sourcing ay magiging
		posible ang hakbang na ito. Ang ganito ka-agresibong pagsasaayos para sa teknolohikal na pamumuhay ay ang magsusulong sa nabubuhay sa mundo
		tungo sa ganap na otomasyon at pagkamit ng makabagong kasalukuyang panahon.
	
	V. Leisure Enjoyment
		Ang kumpletong teknolohikal na otomasyon ay mayroong tunguhin na mapadali ang mga nakakabagot na bagay na paulit-ulit na ginagawa, na
		nagdudulot ng pakapagod, kahirapan, at labis pagkaubos ng enerhiya, dulot ng konsentrasyon sa iisang gawain. Inaasahan na mangyayari ang
		ganap na mahabang pahinga sa patuloy na progreso ng otomatikong teknolohiya at sa pagpapaigting ng pagtatayo ng mga otonomiyang lugar.
		Tanging sa pag-usbong ng otomasyon lamang mararanasan ang mahabang oras ng pahinga ng indibidwal sa otonomiyang lugar kung ang makina ang
		magsisilbi para sa kanya, at upang siya ay magkaroon din ng mahabang oras sa mga bagay na magbibigay sa kanya ng kasiyahan, nang hindi
		nasusubsob sa trabaho. Ang pagkawala sa gapos ng pagtratrabaho ang magpapalaya sa kanya at ang mahabang oras ng pagsasaya sa buhay ang
		kanyang karanasan na karanasan din ng mga sinasabing mayayaman. Ngunit ang pinagkaiba lamang ng dalawa ay ang karanasang iyon ay
		mararanasan ng mga tumiwalag sa delusyonal na sistema ng klase, na sumusuporta ng otomasyon. Ang lahat ng nakakabenepisyo sa otomatikong
		makina ay sila ang unang lalaya sa gapos ng paghihirap.



